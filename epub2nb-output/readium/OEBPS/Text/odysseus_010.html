<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
    <meta name="Generator" content="Microsoft Word 15 (filtered)"/>
    <title>Odysseus</title>
    <meta http-equiv="Content-Type" content="text/html; charset=utf-8"/>
  <link href="../Styles/stylesheet.css" rel="stylesheet" type="text/css"/>
<link href="../Styles/page_styles.css" rel="stylesheet" type="text/css"/>
<style type="text/css">
@page {
padding:0;
margin:0;
}
body{
padding:0;
margin:0;
border-width:0;
}
div{
padding:0;
margin:0;
border-width:0;
text-align:center;
height:90%;
max-width:100%;
}
</style>
</head>
  <body>
<div class="wordsection8">

<p class="mlptextbez1radku">&nbsp;</p>

<p class="mlptextbez1radku">&nbsp;</p>

<p class="mlptextbez1radku">Ze všeho nejdřív mu pan Bloom z větší části oprášil
hoblovačky, podal klobouk a jasanovou hůl a vůbec ho jaksepatří po samaritánsku
postavil na nohy, však už to měl zapotřebí. Z cesty Štěpán, jak by se řeklo,
zrovna nemluvil, byl jen drobet oblouzen, a tak když projevil přání po nějakém
pitném nápoji, pan Bloom uváživ, že je pozdní hodina a nikde pumpa s vartryjskou
vodou, u níž by se obmyli, natož napili, zčistajasna kápl na to, že by se
hodila takzvaná drožkářská bouda, od Buttova mostu co by kamenem dohodil, tam
snad něco na pití seženou, třeba mléko se sodovkou nebo s minerálkou. Háček byl
v tom, jak se tam dostat. Chvilku si nevěděl rady, ale protože očividně jen na
něm bylo něco v té věci zařídit, zadumal se, jak a kudy na to, přičemž Štěpán
neustále zíval. Pokud se dá rozeznat, je pobledlý, a tak ho napadlo, že by bylo
vhodné, ačli se něco takového najde, sehnat povoz přiměřený jejich nynějšímu
stavu, jsou totiž oba (zvlášť Štěpán) ucabrtaní. A tak po několika přípravných
opatřeních, jako je okartáčování – vylouhovaný kapesník, jímž si při oprašování
hoblovaček z nouze pomáhal, nakonec zapomněl sebrat ze země –, oba kráčeli po
Bobří ulici, či spíše uličce až ke kovárně a notně zasmrádlým nájemným stájím
na rohu Montgomery Street, odkud pak se dali vlevo a kolem nároží Dana Bergina
vyrazili do Amiens Street. Ale jak předem tušil, po vozataji, který by stál o zákazníka,
široko daleko ani slechu, jenom před hotelem Severka stála drožka, zjednaná
nějakými flamendry, a když se ji pan Bloom, který hvízdání moc neovládal,
snažil přivolat tím, že dvakrát chabě hvízdl a paže přitom zaklesl nad hlavou,
nehnula se ani o coul.</p>

<p class="mlptext">Pěkná šlamastyka, ale střízlivě vzato nic jiného se nedalo
dělat než se s tím volky nevolky smířit a jít po svých, což také učinili. Kolem
Mulleta to tedy vzali šikmo k Návěštnímu domu, kam zakrátko došli, a rázovali
ke konečné tramvaje v Amiens Street, přičemž panu Bloomovi nemálo vadilo, že mu
předtím zadní knoflík u kalhot obměněným starodávným rčením vešel na cestu
všelikého knoflíku, jenže on se do toho vpravil a rekovně si z té nehody nic
nedělal. Náhoda tomu chtěla, že oba nikam nepospíchali, nedávno se snesl
Jupiter Pluvius a obloha se vyjasnila, bylo čerstvo, loudali se tedy dál, až
minuli drožku, čekající tam bez kočího i zákazníka. Náhoda tomu chtěla, že se
pískař Dublinských spojených tramvají náhodou vracel domů a starší hned svému
druhovi vyprávěl, co ho před malou chvílí potkalo a jak zázračně ušel pohromě.
Prošli kolem hlavního vchodu do nádraží Great Northern, odkud se vyjíždí do
Belfastu, v tuto pozdní hodinu tam byla ovšem doprava zastavena; prošli kolem
zadních dveří od márnice (bylo tam nevábně, neřku-li příšerně, zvlášť v noci),
nakonec došli k Dokové krčmě, načež zahnuli do Store Street, pověstné
komisařstvím policejní brigády C. Mezi touto končinou a vysokými, v tuto dobu
neosvětlenými skladišti na Beresford Place přišlo Štěpánovi na mysl zamyslit se
nad Ibsenem, kterého si v duchu nějak spojoval s kameníkem Bairdem na Talbot Place,
první ulice vpravo, kdežto druhý, jeho <span class="mlpznakkurziva11b">fidus
Achates</span><a href="../Text/odysseus_012.html#_ftn284" title="" class="pcalibre1 pcalibre msofootnotereference calibre16" id="_ftnref284"><i class="calibre1">[284]</i></a><span class="mlpznakkurziva11b">,</span> s niterným zalíbením vdechoval vůni městské
pekárny Jamese Rourka, umístěné blizoučko od nich, tu věru smačnou vůni chleba
našeho vezdejšího, poživatiny základní a nezbytné. Chléb, grunt života, chleba
dobývati budeš. Kde je chleba přímo pohádkový? U pekaře Rourka, to ti každý
poví.</p>

<p class="mlptext">Mlčenlivého a bez obalu řečeno dosud nevystřízlivělého druha
pan Bloom, který byl rozhodně příčetný a střízlivý až hanba, <span class="mlpznakkurziva11b">en route</span><a href="../Text/odysseus_012.html#_ftn285" title="" class="pcalibre1 pcalibre msofootnotereference calibre16" id="_ftnref285"><i class="calibre1">[285]</i></a> vystříhal před nástrahami
nočního města, vykřičených ženštin a nóbl šejdířů, jako občasné vybočení, ne
jako běžný návyk se to ještě dá strpět, ale svou povahou je to pro takové
mladíky jako on hotová zhoubná past, zvlášť když si zvyknou opíjet se pod
obraz, pro každý případ by měli trochu umět džiu-džitsu, protože jak nedáš
pozor, i od chlapa na lopatkách utržíš škaredý kopanec. Sama Prozřetelnost to
zařídila, že když ležel Štěpán v blahém bezvědomí, objevil se na scéně Fňukal
Kelleher, a nebýt toho, že v hodině dvanácté čacky zasáhl, nakonec se Štěpán
málem octl na pohotovosti nebo taky na komisařství v Bridewellu a druhý den
předstoupil k výslechu před pana Tobiáše, ba ne, to je advokát, totiž před
starého Walla nebo vlastně Malonyho, a na koho to praskne, je vyřízen. Jen
proto o tom mluví, že spousta policajtů (ti se mu zhloubi duše protiví), jak
známo, slouží koruně velmi řízně a podle několika případů z brigády A v Clanbrassil
Street dokážou, jak se vyjádřil, klidně odpřisáhnout lež jako věž. Když je jich
třeba, nejsou nikdy na místě, zato v klidnějších městských čtvrtích, třeba na
Pembroke Road, je strážců pořádku vidět hodně, zřejmě proto, že jsou za to
placeni, aby chránili vyšší třídu. Dále se dotkl toho, že se vojákům dává
střelná nebo všelijaká pobočná zbraň, ta může každou chvili spustit, což vede k
tomu, že jak se něco strhne, hned si na civilisty troufnou. Jen se tím marní čas,
vykládal rozšafně, a ztrácí zdraví a dobrá pověst a do větru rozhazují peníze,
mimoto poberou člověku spoustu peněz lehké holky z <span class="mlpznakkurziva11b">demimonde</span><a href="../Text/odysseus_012.html#_ftn286" title="" class="pcalibre1 pcalibre msofootnotereference calibre16" id="_ftnref286"><i class="calibre1">[286]</i></a><span class="mlpznakkurziva11b">,</span> nejvíc je pak na pováženou, s kým se člověk
opíjí, co se však tolikrát probírané otázky stimulancí týče, sám ve vhodnou
chvíli rád vyzunkne sklenku starého vína, protože člověka vyživuje, posiluje a počišťuje
(zejména dobré burgundské, na které nedá dopustit), ale nikdy přes jistou míru,
kdy přestane, protože potom jsou z toho všelijaké trampoty, nehledě ani k tomu,
že se vlastně člověk vydává druhým napospas. Nejostřeji se dotkl toho, že ho,
Štěpána, zrádně opustili hospodští <span class="mlpznakkurziva11b">confrères</span><a href="../Text/odysseus_012.html#_ftn287" title="" class="pcalibre1 pcalibre msofootnotereference calibre16" id="_ftnref287"><i class="calibre1">[287]</i></a><span class="mlpznakkurziva11b">,</span> když se to tak vezme, kolegové medici zdrhli
jak krysy, až na jednoho.</p>

<p class="mlptext">– A ten byl Jidáš, řekl Štěpán; až dosud nepromluvil ani
slovo.</p>

<p class="mlptext">Při přetřásání těchto a příbuzných námětů se ubírali přímou
čarou vzadu za Celnicí, až prošli pod mostem vedlejší trati, a tu jejich
poněkud váznoucí kroky upoutal železný košík žhavého koksu, postavený před
strážnou budkou nebo čímsi takovým. Sám od sebe zůstal Štěpán stát, aby si
prohlédl hromadu kostrbatých dlažebních kostek a od světla probleskujícího z košíku
jen taktak v šeru budky rozeznal ještě šeřejší postavu městského hlídače.
Vzpomínal si, že se kdysi něco stalo nebo že byla řeč o tom, že se něco stalo,
ale dalo mu hodně práce, než si vzpomněl, že v budce rozeznává někdejšího
otcova známého Gumleyho. Chtěje se vyhnout setkání s ním, popošel až k pilíři
železničního mostu.</p>

<p class="mlptext">– Někdo vás zdraví, řekl pan Bloom.</p>

<p class="mlptext">Někdo prostředně veliký, který tam pod oblouky zřejmě číhal,
znovu pozdravil a ozval se: <span class="mlpznakkurziva11b">Brejvečír.</span>
Štěpán se ovšem poněkud zmámeně lekl, zůstal stát a odpověděl na pozdrav. Pan
Bloom, odjakživa přesvědčený o tom, že si má každý hledět svého, z vrozeného
jemnocitu poodešel stranou, ale zůstával ve střehu, měl sice jisté obavy, ale
strachu nepropadal. V dublinské oblasti, jak věděl, bývá sice nezvyklé, leč
nikterak neslýchané, že lidé všeho schopní někde na odlehlém místě mimo střed
města pokojné chodce přepadnou a pistolí namířenou na hlavu jim notně naženou
strach, potulují se tam vyhladovělí pobudové stejné ráže jako ti z Temžského
nábřeží, nebo zas záškodníci přichystaní upláchnout s jakýmkoliv lupem, jaký
při zákeřném přepadu peníze, nebo život! ukořistí, a pro výstrahu nechají potom
člověka ležet uškrceného s roubíkem v ústech.</p>

<p class="mlptext">Teprve když zdravící došel k němu, Štěpán sám ne moc střízlivý
po dechu páchnoucím sprostou režnou poznal Corleyho. Přezdívali mu lord John
Corley, a takhle se dostal k svému rodokmenu. Byl to nejstarší syn nedávno
zesnulého inspektora Corleyho z policejní brigády C, ženatého s jistou
Katherine Brophyovou, dcerou louthského statkáře. Jeho děd Patrick Michael
Corley z New Rossu si vzal vdovu po hostinském, která se za svobodna jmenovala
(zase) Katherine Talbotová. Kolovala o ní nezaručená pověst, že pochází z rodu
lordů Talbotů z Malahidu, v jejichž panském sídle, nesporně znamenitém zámku,
stojícím za prohlídku, to její matka nebo teta nebo jiná příbuzná dotáhla na
kuchyňskou děvečku. Proto tomuto poměrně mladému, leč zpustlému člověku, který
zrovna na Štěpána promluvil, vtipálkové říkali lord John Corley.</p>

<p class="mlptext">Odvedl Štěpána stranou a spustil obvyklou truchlivou písničku.
Ani vindru na nocleh nemá. Všichni přátelé ho zrádně opustili. Kromě toho se
pohádal s Lenehanem a hned mu před Štěpánem vyspílal sprostých mizerných
pacholků a ještě jinými nemístnými přízvisky ho vyčastoval. Je bez místa a hned
po Štěpánovi škemral, kde by na tom božím světě sehnal práci. Kdepak, to dcera
jeho matky, kuchyňské děvečky, je mléčná sestra majorátního pána nebo jsou
nějak jinak po matce z přízně, k oběma událostem došlo v stejnou dobu, jestli
to není od a do zet pustý výmysl. Ať tak či onak, on suší hubu.</p>

<p class="mlptext"><span class="calibre17">– O nic bych ti neříkal,
vedl svou, ale Bůh je mi svědkem, jsem na dně.</span></p>

<p class="mlptext">– Zítra nebo pozítří, řekl mu Štěpán, uprázdní se v dalkeyské
chlapecké škole podučitelské místo. U pana Garretta Deasyho. Zkus to. Odvolej
se na mě.</p>

<p class="mlptext">– Ach bože, odvětil Corley, ve škole, člověče, bych za nic na
světě učit nemohl. Nikdy jsem nepatřil k premiantům. V nižších třídách jsem u školských
bratří dvakrát rupl.</p>

<p class="mlptext">– Sám nemám kde spát, oznámil mu Štěpán.</p>

<p class="mlptext">V první chvíli málem Corley podlehl podezření, že je to snad
proto, že má vyhazov z kvartýru, protože si tam přivedl nějakou pouliční
cácorku. V Marlborough Street je herberk, vede ho paní Maloneyová, stojí to
jenom šestipenci a chodí tam plno otrapů a podle M’Conachieho se člověk dost
slušně za šilink vyspí tamhle ve Winetavern Street u Bronzové hlavy (oslovený
si přitom matně vzpomněl na otce Bacona). Taky hlad má, i když o tom slovem
nemukl.</p>

<p class="mlptext">Opakovalo se to pomalu noc co noc, a přece Štěpán, dobře věda,
že se Corleyově zbrusu nové povídačce stejného kalibru jako ty druhé nedá moc
věřit, podlehl lepším citům. Jenže <span class="mlpznakkurziva11b">haud ignarus
malorum miseris succurrere disco</span><a href="../Text/odysseus_012.html#_ftn288" title="" class="pcalibre1 pcalibre msofootnotereference calibre16" id="_ftnref288"><i class="calibre1">[288]</i></a> atd., jak praví latinský
básník, a zejména proto, že naštěstí hned po polovině měsíce bral vždy
šestnáctého čili zrovna ten den v měsíci, třebaže notná část jistiny už přišla
nazmar, Corley si nedal vymluvit, a to bylo na tom nejpodařenější, že Štěpán
tone v blahobytu, a rozdávat nuzným, to že je pro něho hračka – a zatím.
Nicméně sáhl do kapsy, ne že by tam hledal něco k snědku, jen ho napadlo půjčit
mu asi tak šilink, aby se aspoň pokusil sehnat něco pořádného k jídlu. K ničemu
to nevedlo, k svému smutku zjistil, že mu peníze chybějí. Nahmatal jen pár
polámaných sucharů. Urputně se upamatovával, jestli je neztratil, což se mohlo
lehce stát, nebo někde nezapomněl, v tom případě to příjemná vyhlídka nebyla,
právě naopak. Byl tak zmožen, že se do důkladné prohlídky nepustil, leč při
vzpomínání na suchary mu trochu v hlavě svitlo. Od koho je vlastně dostal a kde,
nebo si je snad koupil? V další kapse přece jen na něco kápl, potmě tušil, že
jsou to penny, ale ukázalo se, že se spletl.</p>

<p class="mlptext">– Vždyť jsou to, člověče, půlkoruny, opravil ho Corley.</p>

<p class="mlptext">A ony to opravdu byly. Jednu mu Štěpán půjčil.</p>

<p class="mlptext">– Děkuju, odvětil Corley. Jsi kavalír. Jednou ti ji vrátím.
Kdopak to s tebou je? U Krvavého koně v Camden Street jsem ho párkrát zahlédl s
tím reklamníkem Boylanem. Mohl bys za mě ztratit slovo, aby mě tam vzali.
Klidně bych, člověče, třeba reklamy nosil, jenže holka z jejich kanceláře mi
řekla, že mají lidí dost na tři týdny dopředu. Hrome, u těch aby ses, člověče,
předplatil, hotová opera Carla Rosy. Pendrek si z toho dělám, jen když mě někde
vezmou třeba za metaře.</p>

<p class="mlptext">Po půltřetím šilinku ho načuřenost trochu přešla, i vyprávěl
Štěpánovi o jistém Bagsu Comiskym, on, Štěpán, prý ho zná jako účetního v lodních
potřebách u Fullama, s O’Marou a s nějakým koktavým mrňousem, jmenoval se
Tighe, prý chodíval do zadního lokálu k Naglovi. No, a toho předevčírem v noci
čapli a napařili mu deset šilinků za to, že se opil a povykoval a nechtěl jít
se strážníkem.</p>

<p class="mlptext">Pan Bloom se zatím poblíž dlažebních kostek motal kolem koksového
košíku před strážní budkou městského hlídače, ten, jinak dříč, pokud Dublin
spal, zřejmě si na vlastní vrub zchrupl. Chvílemi maně zatékal pohledem k Štěpánovu
ne zrovna bezúhonně oděnému společníkovi, odněkud by měl toho velmože znát,
odkud, to s jistotou říci nemohl, a odkdy, o tom už teprve neměl tušení. Byl to
tvor rozšafný, jemuž se bystrým postřehem hned tak někdo nevyrovnal, a tak si
také všiml jeho děravého klobouku a vůbec ošuntělého oblečení, nasvědčujícího
trvalé nouzi. Nejspíš z něho tyje, už je to tak, že kdekdo ždímá souseda, ten
zas jiného, je to, možno říci, peklo stále pekelnější, když na to přijde,
jestli se takový pobuda jednou neoctne na lavici obžalovaných a nebude odsouzen
do káznice, ať už s možností peněžitého trestu, nebo bez možnosti peněžitého
trestu, bude to náramně <span class="mlpznakkurziva11b">rara avis</span><a href="../Text/odysseus_012.html#_ftn289" title="" class="pcalibre1 pcalibre msofootnotereference calibre16" id="_ftnref289"><i class="calibre1">[289]</i></a><span class="mlpznakkurziva11b">.</span> Patří k tomu věru notná dávka drzosti
obtěžovat lidi v takovou noční, či spíše ranní dobu. Co je moc, to je moc.</p>

<p class="mlptext">Rozešli se a Štěpán se vrátil k panu Bloomovi, ten zkušeným
okem (jak by ne) hned postřehl, že na příživníkovo lichometnictví nalítl. Mluvě
o tomto setkání, řekl (rozuměj Štěpán):</p>

<p class="mlptext">– Je na huntě. Prosil mě, ať vás poprosím, jestli byste
nějakého plakátníka, Boylana, nepoprosil, aby ho nechal nosit reklamy.</p>

<p class="mlptext">Pan Bloom očividně jevil o toto sdělení pramalý zájem, na půl
vteřiny se zadíval ke korečkovému, nejspíš poškozenému bagru, honosícímu se
proslulým jménem Eblana, zakotvenému u Celního nábřeží, načež vyhýbavě pronesl:</p>

<p class="mlptext">– Každému prý hrají chvilku. Když už o něm mluvíte, nějak mi
byl povědomý. Ale to zatím nechme být, o kolikpak jste chudší, zeptal se, že
jsem tak všetečný.</p>

<p class="mlptext"><span class="calibre27">– O půlkorunu, odvětil
Štěpán. Však to potřebuje, má-li se někde vyspat.</span></p>

<p class="mlptext">– Potřebuje, vyhrkl pan Bloom a nijak se tomuto sdělení
nedivil, beru to na vědomí, a že to potřebuje v jednom kuse, za to ručím. Každý
podle svých potřeb a každému podle jeho skutků. Když už o tom vůbec mluvím,
dodal s úsměvem, kdepak se vy vyspíte? Abyste se pustil pěšky do Sandycovu, je
vyloučeno, a i kdybyste se tam pustil, po tom, co se stalo na nádraží Westland
Row, dovnitř se nedostanete. Zbytečně byste se tam trmácel. Diktovat vám, to si
vůbec netroufám, ale pročpak jste opustil dům otce svého?</p>

<p class="mlptext">– Hledat neštěstí, zazněla Štěpánova odpověď.</p>

<p class="mlptext">– S vaším váženým panem otcem jsem se setkal nedávno, opáčil
diplomaticky pan Bloom. Vlastně dnes, nebo přesně vzato včera. Kdepak teď
bydlí? Z jeho řeči jsem vyrozuměl, že se přestěhoval.</p>

<p class="mlptext">– Někde v Dublině, myslím, odpověděl lhostejně Štěpán. Proč?</p>

<p class="mlptext">– V nejednom směru znamenitý člověk, řekl o starším panu
Dedalovi pan Bloom, a rozený <span class="mlpznakkurziva11b">raconteur</span><a href="../Text/odysseus_012.html#_ftn290" title="" class="pcalibre1 pcalibre msofootnotereference calibre16" id="_ftnref290"><i class="calibre1">[290]</i></a><span class="mlpznakkurziva11b">,</span> jakých je málo. Je na vás právem pyšný. Co
abyste se k němu vrátil, řekl nazdařbůh a stále měl před sebou nepříjemný
výstup na konečném nádraží Westland Row, ti dva, totiž Mulligan a jeho známý,
anglický turista, kteří nakonec na třetího společníka vyzráli, zřejmě se
vynasnažili, jako by jim celé to zatrolené nádraží patřilo, vzít v tom randálu
Štěpánovi roha.</p>

<p class="mlptext">Jeho nápad však zůstal bez odpovědi. Štěpán si totiž v duchu
usilovně vyvolával obraz naposled spatřeného krbu, jak tam v koutku u ohně,
vlasy rozpuštěny, sedí Dilly, čeká, až se v kotlíku zašlém od sazí uvaří řídký
nápoj z trinidadských kakaových skořápek, a místo mléka si ho pak s ním vypije
spolu s ovesným odvarem po pátečním slanečku dva za penny a k tomu po vejci pro
Maggy, Boody a Katey, na čtvrtce balicího papíru pod mandlem zatím kočka
chroustá hromádku vaječných skořápek a opečených rybích hlav a kostí podle
třetího církevního přikázání v stanovené dny půst a újmu zachovávati, byl totiž
kvartál či kvatembr nebo tak nějak.</p>

<p class="mlptext"><span class="calibre17">– Ba ne, opakoval pan
Bloom, být vámi, toho rozverného kumpána, který srší samým humorem, doktora
Mulligana, bych si za vůdce, filozofa a přítele nebral. Ten je všemi mastmi
mazaný, ale co to je utahovat si opasek, to si ani představit neumí. Na rozdíl
ode mě jste si toho ovšem moc nevšímal, ale nic by mě nepřekvapilo, kdybych
zjistil, že vám do pití záludně nasypali špetku tabáku nebo nějaké jiné
narkotikum.</span></p>

<p class="mlptext">Jinak ovšem z toho, co slyšel, soudí, že je dr. Mulligan
všestranně šikovný člověk, který nezůstává jen při medicíně, že se v svém oboru
zdárně uplatňuje, a lze-li věřit pověstem, vypadá to, že co nevidět mu bude
klientela utěšeně vzkvétat a jako vyhledávanému lékaři se mu honoráře jen
pohrnou, k svému odbornictví pak bude mít ještě navíc to, že umělým dýcháním a takzvanou
první pomocí v Skerries nebo snad v Malahidu od jisté smrti zachránil jednoho
tonoucího, byl to, to se musí uznat, husarský kousek nejvýš chvályhodný, a tak,
upřímně řečeno, marně se on, pan Bloom, domýšlí, co měl u všech všudy za lubem,
snad to provedl z čiré zlomyslnosti nebo řevnivosti.</p>

<p class="mlptext">– Snad mu šlo jen o jedno, totiž jak se říká, lézt vám do
svědomí, nadhodil.</p>

<p class="mlptext">Ostražitý pohled, zpola úzkostný, zpola zvědavý, nádavkem
ještě přívětivý, jaký vrhl na Štěpánovy zatím chmurné rysy, nevnesl nijakou
záplavu světla, ba vlastně vůbec žádné světlo do otázky, jestli se dal podle
několika utroušených sklíčených poznámek škaredě opít, nebo to naopak prokoukl
a proč, nejlíp to věděl on sám, to nechal dojít až… Tak působívá na člověka
krutá chudoba, a jak správně vytušil, při všech svých vynikajících
pedagogických schopnostech s penězi nějak nevychází.</p>

<p class="mlptext">Vedle pánského záchodku zahlédl zmrzlinářský vozík, kolem
něhož v nakvašené hádce hlouček podle všeho Taliánů svou hbitou mluvou nadmíru
bodře ze sebe chrlil břitké výrazy, o něčem se totiž nemohli dohodnout.</p>

<p class="mlptext">– <span class="mlpznakkurziva11b">Puttana madonna, que ci dia i quattrini!
Ho raggione? Culo rotto!</span></p>

<p class="mlptext">– <span class="mlpznakkurziva11b">Intendiamoci. Mezzo sovrano più…</span></p>

<p class="mlptext">– <span class="mlpznakkurziva11b">Dice lui, però.</span></p>

<p class="mlptext">– <span class="mlpznakkurziva11b">Farabutto! Mortacci suoi!</span></p>

<p class="mlptext">Pan Bloom vstoupil se Štěpánem do drožkářské boudy, nehonosné
dřevěné chalupy, jestli tam dřív vůbec někdy vkročil, tak jen zřídka; předem mu
něco šeptem naznačil o majiteli, prý je to kdysi pověstný Odřikoza Fitzharris,
Nezdolný, ačkoliv jak to s ním doopravdy bylo, za to neručí, třeba na tom není
zbla pravdy. Za chvíli se už naši dva noční ptáci nenápadně uvelebili v koutku,
upřenými pohledy je tam přivítala nemálo strakatá směs poběhlíků a tuláků a jiných
nepodárků rodu <span class="mlpznakkurziva11b">homo,</span> zabraných do jídla a pití,
zpestřeného hovorem, k němuž jim zřejmě posloužili za předmět neskrývaného
zájmu.</p>

<p class="mlptext">– K šálku kávy, případně prohodil pan Bloom, aby řeč nestála,
měl byste si, tak se mi zdá, přikousnout něco hutnějšího, třeba housku.</p>

<p class="mlptext">S charakteristickou <span class="mlpznakkurziva11b">sang-froid</span><a href="../Text/odysseus_012.html#_ftn291" title="" class="pcalibre1 pcalibre msofootnotereference calibre16" id="_ftnref291"><i class="calibre1">[291]</i></a> pak bez meškání
tyto poživatiny klidně objednal. Po letmém prozpytování drožkářští a nakladačští
<span class="mlpznakkurziva11b">hoi polloi</span> od nich odvrátili oči, jen
nějaký ryšavobradý mazavka, který měl taky kus vlasů ryšavých, nejspíš
námořník, ještě si je notnou chvíli měřil, než svůj úchvat přenesl na podlahu.</p>

<p class="mlptext">Využívaje práva volného projevu, pan Bloom, jazyka těch
hašteřivců obstojně znalý, ač jinak na slově <span class="mlpznakkurziva11b">voglio</span>
ztroskotal, dost hlasitě o líté pouliční bitvě, dosud v plné síle řádící, svému
chráněnci podotkl:</p>

<p class="mlptext">– Krásný jazyk. Myslím na zpěv. Proč v tom jazyce nepíšete
verše? <span class="mlpznakkurziva11b">Bella poetria.</span> Taková melodická a sytá.
<span class="mlpznakkurziva11b">Belladonna voglio.</span></p>

<p class="mlptext">Štěpán, zmořený smrtelnou únavou, mermomocí, leč marně zkoušel
zívnout.</p>

<p class="mlptext">– Slonici by z ní ucho zalehlo. Hašteřili se o peníze.</p>

<p class="mlptext">– Vážně? zeptal se Bloom. Toť se ví, dodal zamyšleně a v duchu
si řekl, že jazyků je stejně až moc a že je to snad jen tou jižní nádherou, do
níž je ten jazyk vsazen.</p>

<p class="mlptext">Za tohoto <span class="mlpznakkurziva11b">tête-à-tête</span>
postavil před ně majitel boudy na stůl kouřící vařící šálek vzácné hatlaniny
zvané káva s předpotopní ukázkou housky aspoň podle vzhledu, načež se dal na
ústup k šenku. Pan Bloom si umínil, že si ho důkladně prohlédne až potom, aby
nevypadal jak… očima tedy Štěpána pobídl, ať se do toho pustí, a sám dělal
hostitele a pokradmu mu kousek po kousku přistrkoval blíž šálek čehosi, co mělo
platit za kávu.</p>

<p class="mlptext">– Zvuky jsou šalebné, řekl po kratší chvíli Štěpán. Třeba
jména Cicero, Cizrna, Napoleon, pan Dobrotisko, Ježíš, pan Pomajzl.
Shakespearové byli tak běžní jako Murphyové. Co je po jméně?</p>

<p class="mlptext">– Jistěže, bez nucení přisvědčil pan Bloom. Samozřejmě. My
jsme si taky změnili jméno, dodal a přistrčil před něho takzvanou housku.</p>

<p class="mlptext">Ryšavobradatý námořník, který oba příchozí nespouštěl z očí,
se obořil na Štěpána, kterého si zvlášť vzal na mušku:</p>

<p class="mlptext">– Jakpak vy se jmenujete?</p>

<p class="mlptext">Bleskem šlápl pan Bloom společníkovi na botu, jenže Štěpán si
tohoto horkého přitlačení z netušené strany nepovšiml a odpověděl:</p>

<p class="mlptext">– Dedalus.</p>

<p class="mlptext">Námořník na něho vejral ospalýma opuchlýma očima, zakalenýma
od lihovin, hlavně od ředěného holandského džinu.</p>

<p class="mlptext">– A Šimona Dedala znáte?</p>

<p class="mlptext">– Z doslechu, řekl Štěpán.</p>

<p class="mlptext">Vida, jak druzí natahují uši, pan Bloom v první chvíli
nevěděl, co si má myslit.</p>

<p class="mlptext">– Je to Ir, řekl chrabrý matróz a pořád tak vejral a pokyvoval
hlavou. Každým coulem Ir.</p>

<p class="mlptext">– Až moc, odsekl Štěpán.</p>

<p class="mlptext"><span class="calibre17">Pan Bloom, ten nevěděl, co
si z toho má vybrat, a zrovna si říkal, jaký vztah asi, a tu námořník sám od
sebe k návštěvníkům boudy prohodil:</span></p>

<p class="mlptext">– Viděl jsem ho, jak na padesát yardů přes rameno sestřelil ze
dvou lahví dvě vejce. Levou rukou, a nechybil.</p>

<p class="mlptext">Přes jistou koktavost a neobratnost pohybů všemožně se jim to
snažil vysvětlit.</p>

<p class="mlptext">– Támhle láhev. Odměří padesát yardů. Na lahvích vejce. Přes
rameno namíří. Zacílí.</p>

<p class="mlptext">Pootočil se, pravé oko úplně zavřel, rysy zkřivil šikmo
stranou a nepřívětivě se zahleděl do noci.</p>

<p class="mlptext">– Bum, houkl jednou.</p>

<p class="mlptext">Posluchači jeden vedle druhého čekali, kdy se ozve druhý
výstřel, vždyť zbývá ještě jedno vejce.</p>

<p class="mlptext">– Bum, houkl podruhé.</p>

<p class="mlptext">Po zničení vejce pokývl, mrkl a krvelačně podotkl:</p>

<p class="mlpversei">– Střílet a zabíjet uměl Buffalo Bill,<br/>
nikdy se nestalo, aby snad netrefil.</p>

<p class="mlptext"><span class="calibre17">Rozhostilo se ticho a tu si
pan Bloom ohleduplně usmyslil zeptat se ho, jestli to bylo na nějakých
střeleckých závodech, jaké pořádají v Bisley.</span></p>

<p class="mlptext">– Jak prosím? zeptal se námořník.</p>

<p class="mlptext">– Jak dávno to bylo? o vlásek necouvl pan Bloom.</p>

<p class="mlptext">– Inu, odpověděl námořník, poněkud zjihlý tím, jak přišla kosa
na kámen, bude to nějakých deset let. Jezdil po světě s Henglerovým královským
cirkusem. Viděl jsem ho to provádět ve Stockholmu.</p>

<p class="mlptext">– Zvláštní náhoda, špitl pan Bloom Štěpánovi.</p>

<p class="mlptext">– Jmenuji se Murphy, mluvil dále námořník, W. B. Murphy z Carrigaloe.
Jestlipak víte, kde to je?</p>

<p class="mlptext">– Queenstowský přístav, odvětil Štěpán.</p>

<p class="mlptext">– Správně, řekl námořník. Fort Camden a Fort Carlisle.
Odtamtud pocházím. Mám tam ženušku. Čeká na mě, to vím. <span class="mlpznakkurziva11b">Za Anglii, za vlast a krásku.</span> Je to má věrná
manželka, sedm let jsem ji při tom plavení po světě neviděl.</p>

<p class="mlptext"><span class="calibre17">Jako nic si pan Bloom
představil jeho vstup na scénu – matróz vyzrál na ďábelské moře a vrací se domů
do chatrče u cesty – bezměsíčná deštivá noc. Za ženou přes celý svět. Na téma
Alice Ben Boltové, Enocha Ardena a Rip van Winkla je spousta příběhů, ostatně
jestlipak si tady někdo pamatuje Caoca O’Learyho, oblíbenou, přitom na přednes
dost obtížnou deklamovánku o nešťastném Johnu Caseym, svým způsobem pravou
básnickou perličku. Že by se vrátila nějaká zatoulaná, nepřítomnému nevímjak
oddaná žena, o tom se nikdy nemluví. Obličej za oknem. Považte, jak ho ohromí,
když se konečně octne u cíle a svitne mu strašlivá pravda, že je po lásce jeho
drahé polovičky navždy veta. To ses mě nenadála, ale já jsem se nadobro vrátil
a začnu znova. Tamhle u jednoho a téhož krbu sedí ona, slaměná vdova. Pokládá
mě za nebožtíka. Mořskou kolébkou zkolébán. A on si tady bez kabátu sedí strýc
Chubb nebo třeba Tomkin, hostinský od Koruny a kotvy, a baští hovězí plátek na
cibuli. Pro tátu už není židle. Hú. Vichr! Na klíně nejnovější ratolest,
pohrobka. Čkumčkumčkumprdum. Smiř se s nezbytím. Zatni zuby a mlč. Zůstávám v upřímné
lásce Tvůj zhrzený manžel W. B. Murphy.</span></p>

<p class="mlptext">Námořník (na Dubliňana zrovna nevypadal) požádal jednoho
drožkáře:</p>

<p class="mlptext">– Neměl byste náhodou nějaké bago?</p>

<p class="mlptext">Oslovený drožkář náhodou žádné neměl, zato majitel vyndal z lepší
kazajky, pověšené na hřebíku, skrutlík a ždanou věc si pak podávali z ruky do
ruky.</p>

<p class="mlptext">– Děkuju, řekl námořník.</p>

<p class="mlptext">Strčil si žvanec do huby, zažmoulal a pomalu vykoktal:</p>

<p class="mlptext"><span class="calibre19">– Dojeli jsme sem v jedenáct
dopoledne. Bridgewaterský trojstěžník <span class="mlpznakkurziva11b">Rosevean </span>s<span class="mlpznakkurziva11b"> </span>nákladem cihel. Dal jsem se najmout, jen abych
se sem přeplavil. Odpoledne jsem dostal výplatu. Tady mám opšit. Vidíte? W. B. Murphy,
kvalifikovaný matróz</span>.</p>

<p class="mlptext">Na důkaz svého tvrzení vylovil z náprsní kapsy dost neúhledné
přeložené lejstro a podal je sousedům.</p>

<p class="mlptext">– To jste asi zhlédl pěkný lán světa, prohodil majitel, opřený
o šenk.</p>

<p class="mlptext">– Inu, zamyslil se námořník a odpověděl, co jsem se dal k maríně,
něco jsem se najezdil. Byl jsem v Rudém moři. Byl jsem v Číně a v Severní
Americe a Jižní Americe. Ledovců, těch bručounů, jsem viděl spoustu. Byl jsem
ve Stockholmu a v Černém moři, v Dardanelách, velel nám kapitán Dalton, potápět
loď ten čerchmant uměl jako málokdo. Viděl jsem Rusko. <span class="mlpznakkurziva11b">Hospodi, pomiluj.</span> Tak se v Rusku modlí.</p>

<p class="mlptext">– Všelico prapodivného jste viděl, jen nechte být, utrousil
drožkář.</p>

<p class="mlptext">– Inu, nahoře i dole jsem viděl prapodivné věci. Jakože baguju
ten skrutlík, viděl jsem krokodýla, jak uhryzl kotevní patku.</p>

<p class="mlptext">Vyndal z úst dužnatý žvanec, strčil si ho mezi zuby a vztekle
se do něho zakousl.</p>

<p class="mlptext">– Cvak! Takhle. V Peru jsem zas viděl lidožrouty, co pojídají
mršiny a koňská játra. Koukněte. Tady jsou.</p>

<p class="mlptext"><span class="calibre17">Z náprsní kapsy, kde měl
jakousi skrýši, vyšťoural pohlednici a šoupl</span> ji dál po stole. Četlo se
na ní: <span class="mlpznakkurziva11b">Choza de Indios.</span><a href="../Text/odysseus_012.html#_ftn292" title="" class="pcalibre1 pcalibre msofootnotereference calibre16" id="_ftnref292"><i class="calibre1">[292]</i></a><span class="mlpznakkurziva11b"> Beni, Bolivia.</span></p>

<p class="mlptext">Všichni upřeli pozornost na znázorněný výjev, na hlouček
divošek v pruhovaných bederních rouškách, jak před proutěnými chatrčemi v hejnu
nemluvňat (bylo jich tam dobrých dvacet) dřepí, mžourají, kojí, kaboní se, spí.</p>

<p class="mlptext">– Celý boží den žvýkají koku, podotkl tlachavý mořský vlk.
Žaludek mají jak struhadlo. Když už nemohou rodit, uřežou si cecky. Jen se
koukněte na ty holořitky, jak jedí syrová játra z chcíplého koně.</p>

<p class="mlptext">Deset minut, ne-li déle, si páni jelimánci se zájmem jeho
pohlednici prohlíželi.</p>

<p class="mlptext">– Jestlipak víte, čím se jim člověk ubrání? zeptal se bodře.</p>

<p class="mlptext">Nikdo si netroufal něco povědět, zamžoural tedy a řekl:</p>

<p class="mlptext">– Zrcadlem, toho se bojí jak čert kříže. Zrcadlem.</p>

<p class="mlptext">Pan Bloom nedal na sobě znát překvapení, klidně pohlednici
obrátil a přečetl si adresu i razítko, částečně smazané. Stálo tam: <span class="mlpznakkurziva11b">Tarjeta postal.</span><a href="../Text/odysseus_012.html#_ftn293" title="" class="pcalibre1 pcalibre msofootnotereference calibre16" id="_ftnref293"><i class="calibre1">[293]</i></a><span class="mlpznakkurziva11b"> Seňor A. Boudin, Galeria Becche, Santiago, Chile.</span>
Jinak, jak si všiml, žádné sdělení. Moc sice tomuto příšernému vyprávění
nevěřil (a když na to přijde, ani tomu trefováni vajec navzdory Vilému Tellovi
a v <span class="mlpznakkurziva11b">Maritaně </span>vylíčené příhodě mezi
Lazarillem a Donem Cesarem de Bazan, při níž střela prvního proléda druhému
kloboukem), zjistiv pak, že se jeho jméno (ačli se ten, za koho se vydává po
pokoutní změně totožnosti neplaví pod falešnou vlajkou) neshoduje se smyšleným
adresátem lístku, zapochyboval o věrohodnosti našeho milého známého a zároveň
si přitom vzpomněl, že už dávno pomýšlí na to, pustit se někdy ve středu nebo v
sobotu delší cestou po moři do Londýna, nějak zvlášť důkladně a vydatně
zcestovalý nebyl, v hloubi duše byl sice rozený dobrodruh, leč osud tomu chtěl,
že zůstal peciválem a dál než do Holyheadu se nedostal. Co se mu Martin
Cunningham nasliboval, že mu přes Egana sežene volný lístek, ale pokaždé se to
nějak setsakramentsky zašmodrchalo a nakonec z toho nic nebylo. Ale i když
nakrásně pustí chlup, až nad tím Boydovi srdce zabolí, když na to má, tolik to
zas nestojí, pár zlaťáků, vždyť do Mullingaru, kam se chystá zajet, stojí
zpáteční lístek pět šilinků šest penny. Díky osvěžujícímu ozónu prospěje výlet
zdraví a zvlášť člověku trpícímu na játra přinese požitek, až cestou zhlédne
různá města, Plymouth, Falmouth, Southampton a jako vrchol všeho si dopřeje
poučnou projížďku po pamětihodnostech naší slavné metropole, podívanou na náš
moderní Babylón, bezpochyby hodně zvelebený, a obnoví dávnou známost s Towerem,
s opatstvím, s parklaneským blahobytem. A ještě ho napadlo, že by vůbec nebylo
špatné trochu se tam na místě porozhlédnout a pokusit se sjednat aranžmá na
letní koncertní turné, které by zahrnovalo přední letoviska, Margate se
společným koupáním mužů a žen a prvotřídní vodoléčebná a lázeňská města
Eastbourne, Scarborough, Margate atd., krásný Bournemouth, lamanšské ostrovy a podobné
skvosty, což by se náramně vyplatilo. Ovšem ne s nějakou narychlo sbubnovanou
společností místních ochotnic ráže paní C. P. M’Coyové – půjč mi kufr a já ti
pošlu <span class="calibre17">vstupenku. Ba ne, něco extra, ansámbl
samých irských hvězd, operní soubor Tweedy-Kvitko, vlastní řádná choť v úloze
primadony, natruc souboru Elster Grimes a Moody-Manners, úplná hračka, úspěch
zaručen, když se inzerce v místních novinách ujme nějaký šlejfíř, který se taky
vyzná v zákulisí, tak se spojí praktické s užitečným. Ale kdo. V tom je háček</span>.</p>

<p class="mlptext">S určitostí to sice netvrdil, ale máme-li kráčet s dobou, tak
ho napadlo, jaké široké pole se otvírá při otvírání nových cestovních tratí, <span class="mlpznakkurziva11b">á propos</span> trati Fishguard-Rosslare, kterou, jak
se proslýchá, už zase promrskává okolkovací úřad s obvyklou dávkou šimlovství a
paprictví a zkostnatělosti a vůbec trulantství. Pro toho, kdo má v sobě kus
ctižádosti a podnikavosti, naskýtá se tu vzácná příležitost uspokojit cestovní
požadavky širokého obecenstva, normálního člověka, např. Brown, Robinson a spol.</p>

<p class="mlptext"><span class="calibre17">Je přímo politováníhodné a taky
nesmyslné a pro naši do nebe vynášenou společnost ostudné, že člověk z ulice,
když se potřebuje tělesně vzpružit, kvůli pár mizerným librám, ze světa, v němž
žije, neuvidí trochu větší kus, co si mě ten moula vzal, pořád abych trčela v kukani.
Dost nudy si, k čertu, užijí těch dobrých jedenáct měsíců a po lopotě
velkoměstského živobytí si zaslouží radikální změnu prostředí nejlíp v létě,
kdy je panímáma Příroda v plné parádě, připadají si pak div ne jako
znovuzrození. Taky na našem rodném ostrově jsou znamenité rekreační možnosti,
rozkošná omlazující lesní zákoutí, poskytující hojnost půvabů, jakož i vzpruh
pro tělo, a v Dublině a kolem dokola v malebném okolí i v Poulaphouce, kam vede
parní tramvaj, také dál od hlučícího davu, ve Wicklow, které právem slyne jako
zahrada Irska, ideálním terénu pro starší cyklisty, ačli se nepokazí, a v donegalských
pustinách, kde je, lze-li líčení věřit, <span class="mlpznakkurziva11b">coup d’oeil</span></span><a href="../Text/odysseus_012.html#_ftn294" title="" class="pcalibre1 pcalibre msofootnotereference calibre21" id="_ftnref294"><i class="calibre1">[294]</i></a><span class="calibre17"> nadmíru velkolepý, třebaže vposledjmenovaná
končina je těžko dostupná, takže se tam návštěvníci tolik nehrnou, jak by
vzhledem k skýtaným přednostem měli, zato na Howth s dějinnými a jinými
připomínkami, jako Hedvábný Thomas, Grace O’Malleyová, Jiří IV., s rododendrony
několik set stop nad hladinou s oblibou vyhledávanými lidmi všech vrstev i stavů,
zejména zjara, kdy mladíci láskou… třebaže při úmyslném i náhodném pádu z útesů,
mimochodem zpravidla na levou nohu, odvádí značnou daň smrtelných úrazů, dojede
se tam od Nelsonova sloupu za pouhé tři čtvrti hodiny. Vždyť moderní turistika
je dosud takřka v plenkách a ubytování zcela nedostatečné. Jen tak z pouhé
zvědavosti by stálo za to prozkoumat, jestli dopravní trať vytváří dopravní
ruch, nebo obráceně dopravní ruch vytváří trať, nebo obojí dohromady. Obrátil
pohlednici naruby a podal ji Štěpánovi:</span></p>

<p class="mlptext">– Viděl jsem vám jednou nějakého Číňana, bájil nedostižný
vypravěč, ten měl pilulky jako z kytu, dal je do vody, ony se rozvily a z každé
bylo něco jiného. Z jedné loď, z druhé dům, z třetí květina. Krysu vám v polévce
uvaří, dodal mlsně, takový Číňan.</p>

<p class="mlptext">Snad si ten světoběžník všiml jejich nedůvěřivého výrazu, s dobrodružstvími
však nepřestal.</p>

<p class="mlptext">– V Terstu jsem zas viděl, jak jednoho člověka zabil nějaký
Talián. Kudlou do zad. Takovouhle.</p>

<p class="mlptext">Při řeči vytáhl nebezpečný zavírák, jako na něho dělaný, a podržel
ho, jako když chce bodnout.</p>

<p class="mlptext">– Dva pašeráci si tam v bordelu vyřizovali účty. Chlap se
schoval za dveře a rozehnal se po něm. Takhle. <span class="mlpznakkurziva11b">Připrav
se, že předstoupíš před Boha.</span> Ryc! A už ji měl v zádech až po střenku.</p>

<p class="mlptext">Ospale zatěkal tupým pohledem, jako by si zakazoval další
otázky, kdyby snad na ně měli chuť. Pěkný kousek ocele, opakoval a vyzkoušel
úžasné <span class="mlpznakkurziva11b">stiletto</span><a href="../Text/odysseus_012.html#_ftn295" title="" class="pcalibre1 pcalibre msofootnotereference calibre16" id="_ftnref295"><i class="calibre1">[295]</i></a><span class="mlpznakkurziva11b">.</span></p>

<p class="mlptext">Po tomto děsivém <span class="mlpznakkurziva11b">denouement</span><a href="../Text/odysseus_012.html#_ftn296" title="" class="pcalibre1 pcalibre msofootnotereference calibre16" id="_ftnref296"><i class="calibre1">[296]</i></a><span class="mlpznakkurziva11b">,</span> které by nevímjak neohroženého přivedlo z míry,
zavírák sklapl a jako dřív si šoupl zbraň do svého kabinetu hrůz, totiž do
kapsy.</p>

<p class="mlptext">– Na chladnou ocel jsou machři, za všechny se ozval někdo
posazený v šeru. Však se taky říkalo, že vraždy Nezdolných v Parku spáchali
cizinci, protože zabíjeli nožem.</p>

<p class="mlptext"><span class="calibre17">Po této poznámce, zřejmě
pronesené z <span class="mlpznakkurziva11b">blahé nevědomosti,</span> pan Bloom</span>
a Štěpán každý po svém bezděky po sobě koukli, významně, leč v nábožném mlčení
strohého <span class="mlpznakkurziva11b">entre nous</span><a href="../Text/odysseus_012.html#_ftn297" title="" class="pcalibre1 pcalibre msofootnotereference calibre16" id="_ftnref297"><i class="calibre1">[297]</i></a><span class="mlpznakkurziva11b">,</span> a pohledem zatěkali k Odřikozovi, jinak
majiteli, jak z jakéhosi kotlíku stáčí nápoje. Jeho nevyzpytatelný obličej,
umělecký výtvor v dokonalém provedení, vymykající se popisu, působil dojmem, že
za mák nechápe, o čem je řeč. Divné, a jak.</p>

<p class="mlptext">Rozhostilo se delší ticho. Jeden si na přeskáčku četl večerník
pocákaný od kávy; druhý pohlednici s domorodci <span class="mlpznakkurziva11b">choza
de;</span> třetí zas námořníkův opšit. Pan Bloom, ten tonul v nyvém zadumání.
Jako by to bylo včera, zmíněnou příhodu si jasně pamatoval, bylo to někdy před
dvaceti lety, v době pozemkových bouří, obrazně řečeno jako hrom to zasáhlo celý
kulturní svět, někdy začátkem osmdesátých let, přesně vzato v jednaosmdesátém,
zrovna mu bylo patnáct.</p>

<p class="mlptext"><span class="calibre19">– Jářku, vašnosti, ozval se
námořník. To lejstro bych rád dostal zpátky.</span></p>

<p class="mlptext">Když se tak stalo, neomaleně po něm chňapl.</p>

<p class="mlptext">– A Gibraltarskou skálu jste neviděl? zeptal se pan Bloom.</p>

<p class="mlptext">Námořník se při žmoulání ušklíbl, mohlo to znamenat ano,
bodejť, nebo také ne.</p>

<p class="mlptext">– Jistě jste se tam taky zastavil, na tom cípu Evropy, řekl
pan Bloom, spíš ano, pomyslil si a zadoufal, že mu ten pirát třeba nějakými
vzpomínkami, jenže on nic, jenom chrchel na piliny vyplivl a s lhostejným
opovržením zavrtěl hlavou.</p>

<p class="mlptext">– V kterém roce to asi bylo? vpadl do toho pan Bloom. Na lodi
se nepamatujete?</p>

<p class="mlptext">– Mám těch mořských skal až po krk, řekl, a těch lodí a plachetníků.
Furt samé nasolené hovězí.</p>

<p class="mlptext">Zřejmě unaven, zmlkl. Vida, že víc už toho ze starého lišáka
nevymámí, jal se tazatel bloumat nad obrovskými rozlohami vodstva na zeměkouli.
Už to stačí, že jak z letmého pohledu na mapu vysvítá, pokrývají ji ze tří
čtvrtin, a hned si člověk uvědomí, co to znamená vládnout nad vlnami.
Nejedenkrát – nejméně tucetkrát si v Dollymountu poblíž Severního býka všiml
stařičkého, nadobro opuštěného mořského vlka, jak tam na zídce u nevoňavého
moře vysedává a nevšímavě civí na ně a ono na něho, a sní o nových hvozdech a pastvinách,
jak někde někdo pěje. Pročpak asi, říkával si. Třeba se na vlastní pěst snažil
odhalit tajemství, jak se trmácel až k protinožcům a bůhvíkam ještě po hladině
i pod hladinou – ba ne, pod hladinou ne, a pokoušel osud. A ono to zatím, krk
by na to vsadil, vůbec žádné tajemství není. Do podrobností netřeba zacházet,
výmluvnou skutečností je však už samo moře s celou svou nádherou a podle
přirozeného řádu nezbývá, než aby se po něm někdo plavil a nedbal opatrnosti, z
čehož vysvítá, jak rádi lidé svalují všeliké břímě na jiného, patří sem pojem
pekla a loterie a pojištění, ty se řídí stejnou zásadou, a když pro nic
jiného, už proto je neděle záchranných člunů chvályhodné zařízení, jemuž by
široká veřejnost po náležitém poučení, ať už vnitrozemská, či přímořská, jak
která, měla být náležitě vděčná, rovněž přístavním správcům a pobřežním
hlídkám, které bez ohledu na roční dobu musí nastoupit k lanoví a vrhnout se
doprostřed živlů, jakmile povinnost povelí <span class="mlpznakkurziva11b">Irsko
se nadá, že každý muž</span> atd., a v zimním čase to bývá strašný nečas, to
ani nemluvím o irských zakotvených majácích, jako je kishský a jiné, každou
chvíli se mohou překotit, s dcerou tam kdysi při obeplouvání zažil moře náramně
rozčechrané, ať nedím bouřlivé.</p>

<p class="mlptext">– Na Pirátu se jednou plavil se mnou nějaký chlap, znovu se
rozhovořil starý mořský vlk, sám pirát. Ten odešel na souš a za šest liber
měsíčně nastoupil pohodlnou lokajskou službu. Tady ty kalhoty, co mám na sobě,
jsou od něho, taky voskovanou dykytu mi dal a ten zavírák. Takové místo bych si
dal líbit, holit a kartáčovat. Mám toho potloukání po krk. Teď zas mi syn Danny
utekl na moře, matka mu sehnala místo v jednom corkském soukenictví, tam si
mohl vydělat peněz.</p>

<p class="mlptext">– Kolikpak je mu? zeptal se jeden posluchač, který mimochodem
ze strany poněkud vypadal jako obecní písař Henry Campbell, uniklý hlodavým
úředním starostem, nemytý, ošuntělý a nápadně pomalovaný na nosním šulku.</p>

<p class="mlptext">– Inu, rozpačitě procedil námořník. Syn Danny? Tak se mi zdá,
že mu bude osmnáct.</p>

<p class="mlptext">Oběma rukama si pak skibereenský otec rozhrnul šedou nebo snad
špinavou košili a poškrabal se na prsou, tuší tam měl vytetovaný obrázek, který
měl znázorňovat kotvu.</p>

<p class="mlptext">– Na té palandě v Bridgewateru měli breberky. Jistá věc. Zítra
nebo pozítří se musím vydrbat. Nejhorší jsou ty černé. Vystát je nemohu, ty
potvůrky. Krev by člověku vycucaly.</p>

<p class="mlptext">Vida, jak mu všichni hledí na prsa, ochotně rozhrnul košili
ještě víc, až nad věkovitým symbolem matrózského doufání i spočinutí zřetelně
uviděli číslici 16 a profil pomračeného mladíka.</p>

<p class="mlptext">– Tetování, vysvětloval vystavovatel. Udělané, když jsme v Černém
moři před Oděsou leželi v bezvětří, kapitánem byl Dalton. Udělal mi je nějaký
Antonio. Řek, tadyhle je on sám.</p>

<p class="mlptext">– Moc to bolelo, když vám to dělal? zeptal se jeden námořník.</p>

<p class="mlptext">Jenže ten výtečník si zatím pilně něco hledal v. Zamačkával či
co…</p>

<p class="mlptext">– Koukejte, řekl a ukázal jim Antonia. Tady je, jak nadává
kormidelníkovi. A tady taky, dodal. Zase on, prstem si zmáčkl kůži, nějaký
fortel, jak se řehtá jakési povídačce.</p>

<p class="mlptext">A sinalý obličej mladíka jménem Antonio se opravdu nuceně
usmíval a všichni se této podivnůstce upřímně obdivovali, ba i Odřikoza
tentokrát natáhl krk.</p>

<p class="mlptext">– Jojo, povzdychl námořník a shlédl na svá mužná prsa. Je po
něm. Sežrali ho žraloci. Jojo.</p>

<p class="mlptext">Pustil kůži, takže profil nabyl zas dřívějšího normálního
vzhledu.</p>

<p class="mlptext">– Pěkná prácička, řekl nějaký přístavní dělník.</p>

<p class="mlptext">– A nač je ta číslice? zeptal se druhý pobuda.</p>

<p class="mlptext">– To ho sežrali zaživa? zeptal se námořníka třetí.</p>

<p class="mlptext">– Jojo, vzdychl zase jmenovaný vašnosta, tentokrát veseleji, a
směrem k tazateli se nakonec pousmál. Byl to Řek.</p>

<p class="mlptext">A s humorem vzhledem k jeho konci poněkud šibeničnickým dodal:</p>

<p class="mlpversei">– V tom je můj Tonda celý,<br/>
nechal mě sedět na prdeli.</p>

<p class="mlptext">Úkosem nakoukla dveřmi do boudy nějaká nalíčená a ztrhaná pouliční
coura v černém slamáku, očividně slídící, jestli by tam něco netrhla. Nevěda,
kam s očima, rázem se pan Bloom odvrátil, poplašený, leč naoko klidný, sebral
ze stolu růžový list abbeystreetského plátku, který tam drožkář, ačli to byl
drožkář, odložil, sebral ho a zahleděl se do novinové růžovosti, ale pročpak do
růžovosti? Udělal to proto, že v tu chvíli uviděl za dveřmi týž obličej, který
odpoledne zahlédl na Ormond Quay, totiž tu poloblbou ženštinu z ulice, která
zná paničku v hnědém kostýmu, co s tebou žije (paní B.), a prosila, jestli by mu
mohla vyprat. Proč vyprat, zní to nějak neurčitě.</p>

<p class="mlptext">Vyprat. A přece mu upřímnost velí přiznat, že v Holles Street
prával své ženě špinavé prádlo a ženy, ty zas svému muži ochotně perou <span class="calibre17">obdobné prádlo, označené značkovacím inkoustem od
firmy Bewley a Draper</span> (tak si je ona označuje), když ho totiž mají
opravdu rády. Kdo mě má rád, ten má rád i mou špinavou košili. Byl jak na trní
a toužil být od té ženštiny co nejdál a velice se mu ulevilo, když jí majitel
hrubě pokynul, ať se klidí. Za okrajem <span class="mlpznakkurziva11b">Večerního
telegrafu</span> letmo se za křídlem dveří mihl její obličej se skelně
nepříčetným šklebem, nasvědčujícím tomu, že nemá všech pět pohromadě, pobavila
se podívanou na hlouček očumující prsa kapitána Murphyho a v tu chvíli byla
pryč.</p>

<p class="mlptext">– Remunda, řekl majitel.</p>

<p class="mlptext">– To mi nejde na rozum, prozradil Bloom Štěpánovi, jak
lékařsky vzato může být taková ubožačka z Lockovy nemocnice, prolezlá chorobou,
tak drzá a obtěžovat lidi, nebo jak střízlivý mužský, jen trochu dbalý zdraví.
Nešťastnice! Nakonec ovšem nějaký chlap může za to, kde se octla. Ale ať to
vzniklo z nevímčeho…</p>

<p class="mlptext">Štěpán si jí vůbec nevšiml, jen pokrčil rameny a řekl:</p>

<p class="mlptext"><span class="calibre17">– V naší zemi prodávají
lidé mnohem víc, než toho ona kdy měla, a vydělávají těžké prachy. Nebojte se
těch, kteříž prodávají tělo, ale duše nemohou koupiti. Špatná obchodnice. Draho
kupuje a lacino prodává.</span></p>

<p class="mlptext">Starší z nich, vzdálený všeho staropanenství i stydlavosti,
řekl, že by se měla <span class="mlpznakkurziva11b">instanter</span><a href="../Text/odysseus_012.html#_ftn298" title="" class="pcalibre1 pcalibre msofootnotereference calibre16" id="_ftnref298"><i class="calibre1">[298]</i></a> učinit
přítrž té do nebe volající ostudě, že se to nutné zlo, totiž ženy této sorty
(beze vší cimprlinské upejpavosti řečeno) neregistrují a příslušným úřadem
lékařsky nekontrolují, oč on jakožto <span class="mlpznakkurziva11b">paterfamilias</span><a href="../Text/odysseus_012.html#_ftn299" title="" class="pcalibre1 pcalibre msofootnotereference calibre16" id="_ftnref299"><i class="calibre1">[299]</i></a> od
prvopočátku neochvějně usiluje. Kdo se této věci ujme a důkladně na ni posvítí,
prokáže všem zúčastněným nehynoucí dobrodiní.</p>

<p class="mlptext">– Co se těla a duše týče, prohodil, vy jako dobrý katolík
věříte v duši. Nebo chcete-li v inteligenci, v mozkovou mohutnost jako takovou,
odlišnou od všelikého vnějšího předmětu, třeba stolu nebo tamhle toho šálku. Já
v ni taky věřím, protože odborníci ji vysvětlují jakožto závity šedé hmoty.
Jinak bychom se nikdy nedočkali takových objevů, jako je například rentgen.
Věříte?</p>

<p class="mlptext">Vehnán do úzkých, s nadlidským úsilím paměti se Štěpán snažil
soustředit a rozpomenout, až nakonec řekl:</p>

<p class="mlptext">– Spolehlivé prameny mi tvrdí, že je to látka prostá a neporušitelná.
Pokud rozumím, byla by nesmrtelná, jenže ji může zničit První hybatel, Ten, jak
se dovídám, klidně Své šprýmy dokáže rozhojnit ještě o tento, protože <span class="mlpznakkurziva11b">corruptio per se</span> a <span class="mlpznakkurziva11b">corruptio per accidens</span><a href="../Text/odysseus_012.html#_ftn300" title="" class="pcalibre1 pcalibre msofootnotereference calibre16" id="_ftnref300"><i class="calibre1">[300]</i></a> se podle
dvorní etikety nepřipouštějí.</p>

<p class="mlptext">Obecné jádro této myšlenky pan Bloom přijal úplně za své, i když
se její mystická subtilnost jeho pozemšťanskému rozumu poněkud vymykala,
neodpustil si ovšem námitku ohledně prostá a hned opáčil:</p>

<p class="mlptext">– Prostá? Podle mě to není pravé slovo. Mám-li vám aspoň v něčem
vyjít vstříc, samozřejmě uznávám, že jednou za uherský měsíc se prostá duše
natrefí. Ale k čemu bych rád došel, je tohle, že jedna věc je objevit třeba
paprsky jako Roentgen nebo dalekohled jako Edison, jenže to bylo myslím dávno
předtím, totiž jako Galileo. Stejně to platí o <span class="calibre17">takových zákonech dalekosáhlých přírodních fenoménů, například
elektřiny,</span> jenže tvrdit, že člověk věří v existenci nadpřirozeného Boha,
to je jiný kafe.</p>

<p class="mlptext">– Vždyť kromě nepřímých důkazů, bránil se Štěpán, je to nezvratně
dokázáno několika nejznámějšími místy z Písma svatého.</p>

<p class="mlptext">Jenže v tomto obtížném bodu se názory obou, vzděláním a vším
jiným na míle od sebe vzdálených, také věkově silně odlišných, srazily.</p>

<p class="mlptext">– Že je? zkušenější z nich namítl a stál na svém. Tím si nejsem
jist. To záleží na tom, jaký má kdo názor, aniž bych do toho zavlékal
sektářství, když dovolíte, <span class="mlpznakkurziva11b">in toto</span><a href="../Text/odysseus_012.html#_ftn301" title="" class="pcalibre1 pcalibre msofootnotereference calibre16" id="_ftnref301"><i class="calibre1">[301]</i></a> se tady s
vámi rozcházím. Mám-li vám to říct po lopatě, jsem přesvědčen, že to byly ryzí
podvrhy, které tam vpašovali nejspíš mniši, pořád se tu vrací velká otázka
našeho národního básníka, kdo je vlastně napsal, takového <span class="mlpznakkurziva11b">Hamleta</span> nebo Bacona, to vám, neskonale většímu
shakespearskému znalci, nemusím říkat. Nenapil byste se ostatně té kávy? Já vám
ji s dovolením zamíchám a vezměte si kousek housky. Vypadá jako nějaká
maskovaná cihla našeho kapitána. Kde nic není, ani smrt nebere. Ochutnejte
aspoň kousek.</p>

<p class="mlptext">– Nejde to, vypravil ze sebe Štěpán, na chvilku mu selhaly
myšlenkové mohutnosti.</p>

<p class="mlptext">Jak praví přísloví, hubováním se nic nespraví, i jal se pan
Bloom ze dna vyškrabávat, anebo aspoň zkoušet vyškrabat zhoustlý cukr a zatrpkle
přemítal o Kávovém paláci i jeho abstinentském (a výnosném) díle. Záměr je to
jistě oprávněný a náramně blahodárný, o tom není sporu. Abstinentně vedené
boudy pro noční tuláky, jako je ta, v níž zrovna jsou, koncerty, divadelní
večírky a (bezplatné) vzdělávací přednášky odborníků pro nižší vrstvy. Naproti
tomu až dosud s nelibostí jasně vzpomínal, že za hraní na klavír jeho ženě
madam Marion Tweedyové, která s nimi kdysi čile spolupracovala, dávali
hubeňoučký plat. Moc by za to nedal, že jim jde o dobro i zisk, protože
kloudnou konkurenci nemají. Vzpomněl si, že četl o tom, že se někde v nějaké
laciné jídelně našel v sušeném hrachu jedovatý síran měďnatý, CuSO<sub class="calibre30">4</sub>,
ale kdy to bylo a kde, to si nevzpomínal. Rozhodně je u poživatin víc než jindy
<span class="calibre17">nutná kontrola, zdravotní kontrola, snad
právě kvůli připojenému zdravotnímu</span> rozboru přišlo Vi-kakao dr. Tibbla
do módy.</p>

<p class="mlptext">– Tak si lízněte, troufl si říci, když kávu zamíchal.</p>

<p class="mlptext">Štěpán si dal říct, že aspoň ochutná, z hnědé louže – při
zvedání vyžblunkla – zvedl těžký hrnek za ucho a srkl odporného nápoje.</p>

<p class="mlptext">– Je to přece jen pořádná strava, domlouval mu jeho dobrý
duch, na pořádnou stravu já držím, ono vůbec nejde jen o pochutnání, pravidelné
jídlo je <span class="mlpznakkurziva11b">sine qua non</span><a href="../Text/odysseus_012.html#_ftn302" title="" class="pcalibre1 pcalibre msofootnotereference calibre16" id="_ftnref302"><i class="calibre1">[302]</i></a> veškeré
práce, ať duševní, či tělesné. Víc pořádné stravy byste měl jíst. Hned byste si
připadal jiný.</p>

<p class="mlptext">– Já se živím tekutinami, řekl Štěpán. Ale ten nůž dejte
laskavě pryč. Nemohu se na hrot dívat. Hned myslím na římské dějiny.</p>

<p class="mlptext">Pan Bloom pobídce rázem vyhověl a závadný předmět odklidil;
byl to tupý obyčejný nůž s rohovou střenkou, laickému zraku nepřipadal nijak
římsky ani starověce, všiml si, že nejmíň bodá do očí hrot.</p>

<p class="mlptext">– Příběhy našeho společného přítele jsou docela jako on,
prohodil pan Bloom <span class="mlpznakkurziva11b">sotto voce </span>k svému <span class="mlpznakkurziva11b">confidente</span><a href="../Text/odysseus_012.html#_ftn303" title="" class="pcalibre1 pcalibre msofootnotereference calibre16" id="_ftnref303"><i class="calibre1">[303]</i></a><span class="mlpznakkurziva11b">.</span> Myslíte, že je na nich něco pravdy? Hodinu po
hodině dokáže celou noc bájit a lhát jako cikán. Jen se na něho podívejte.</p>

<p class="mlptext">Oči má sice slepené spánkem a mořským vzduchem, jenže život se
strašlivými událostmi a náhodami přímo hemží a možná že si to všechno šmahem
nevymyslil, i když je na první pohled pravděpodobné, že jeho švadronění není
zrovna ryzí evangelium.</p>

<p class="mlptext">Zatím si protějšího človíčka hleděl někam zařadit, a co na
něho pohlédl, po sherlockholmesovsku ho prozpytovat. Byl sice zachovalý a tělesně
nemálo zdatný, jen trochu olysalý, ale v rysech obličeje měl cosi pochybného,
jako by si odbyl kriminál, a představit si tohoto podezřelého chlapa, jak plete
koše a lepí pytlíky, na to nebylo potřebí bujné fantazie. Třeba toho člověka
oddělal, a jak to lidé dělávají, když mluví o jiných, vypráví vlastní případ,
že ho totiž sám zabil a pěkných pět let si za to odseděl, nehledě ani k Antoniovi
(nemajícím pranic společného s dramatickou postavou z pera našeho národního
básníka), který své zločiny odpykal shora vylíčeným melodramatickým způsobem.
Třebas taky mluví do větru a ta slabost se mu lehce promine, protože při
setkání s takovými ťulpasy, roduvěrnými Dubliňany, jako jsou ti drožkáři,
dychtiví zpráv ze světa, žádný starý námořník, brázdící oceán, neodolá, aby si
nezaprášil o škuneru <span class="mlpznakkurziva11b">Hesperu</span> atd. Když na
to přijde, co ten chlap o sobě nalže, to, jak se říká, zdaleka pokulhává za
nehoráznými báchorkami, které druzí chlapi šíří o něm.</p>

<p class="mlptext">– Víte, že by to byly pouhé smyšlenky, ujal se zas slova, to
netvrdím. S podobnými výjevy se člověk leckdy setká, i když ne moc často. Obři,
to je ovšem velká vzácnost. Marcella, komáří královna. Sám jsem v henrystreetském
panoptiku viděl po turecku sedět Aztéky, jak se jim říká. Ani za peníze nohy
nenarovnají, protože, pokračoval, tyhlety svaly, a obrys načrtl společníkovi po
těle, nebo šlachy, či jak jim chcete říkat, za pravým kolenem jim od
křečovitého sedění nadobro zmrtvěly, oni se totiž dávají uctívat jako bohové.
Další ukázka prostých duší.</p>

<p class="mlptext">Má-li se však vrátit k Sinbádovi a jeho strašidelným
dobrodružstvím (trochu mu připomíná Ludwiga, jinak Ledwige, když za Gunnova
ředitelování na prknech divadla Gaiety hrál v <span class="mlpznakkurziva11b">Bludném
Holanďanovi,</span> ohromný úspěch, táhl se za ním houf ctitelů, kdekdo se tam
hrnul poslechnout si ho, na jevišti ovšem lodi, ať strašidelné, či jiné, nějak
moc nevycházejí, zrovna tak vlaky), žádná nesrovnatelnost v tom není, to klidně
připustí. Zato to bodnutí do zad je Taliánům podobné, upřímně řečeno sám beze
všeho uzná, že ti zmrzlináři a opékači ryb, o pomfritářích a jiných ani
nemluvě, tam z Malé Itálie u Combu, jsou lidé střízliví, šetrní, pracovití,
snad trochu zfanfrnělí do nočního pytlačení na onoho užitečného živočicha
kočkovitého rodu, z něhož nebo z níž si <span class="calibre17">pak
druhý den klidně a (dodal) lacino ukuchtí šťavnatou pochoutku s nezbytným</span>
česnekem.</p>

<p class="mlptext">– Takoví Španělé, mluvil dál, vášnivé temperamenty, ďábelští
zuřivci, rádi vykonávají spravedlnost sami, s dýkou nošenou za pasem vám v mžiku
napíší propouštěcí list. Je to tím vedrem a podnebím vůbec. Moje žena je takřka
Španělka, totiž napolo. Kdyby chtěla, jako nic by si vymohla španělské
občanství, protože se (formálně) narodila ve Španělsku, totiž v Gibraltaru.
Španělský typ. Úplně snědá, normální bruneta, tmavá. Já si rozhodně myslím, že
charakter je dán podnebím. Proto jsem se vás zeptal, jestli nepíšete básně
italsky.</p>

<p class="mlptext">– Ty temperamenty venku za dveřmi, skočil mu do řeči Štěpán,
se vášnivě hádaly o deset šilinků. <span class="mlpznakkurziva11b">Roberto ruba
roba sua.</span><a href="../Text/odysseus_012.html#_ftn304" title="" class="pcalibre1 pcalibre msofootnotereference calibre16" id="_ftnref304"><i class="calibre1">[304]</i></a></p>

<p class="mlptext">– Taktak, přisvědčil pan Bloom.</p>

<p class="mlptext">– To tedy máme, řekl Štěpán, poulil zrak a sám k sobě nebo
někde k neznámému posluchači blábolil, Dantovu prudkost a rovnoramenný
trojúhelník, slečnu Portinariovou, do níž se zamiloval, a Leonarda a san
Tommasa Mastina<a href="../Text/odysseus_012.html#_ftn305" title="" class="pcalibre1 pcalibre msofootnotereference calibre16" id="_ftnref305">[305]</a>.</p>

<p class="mlptext">– Tkví to v krvi, přitakal pan Bloom. Všichni jsou obmyti v krvi
slunce. Čirou náhodou jsem si dnes zašel do kildarestreetského muzea, zrovna
před naší schůzkou, mohu-li to tak nazvat, prohlédnout si tamější starověké
sochy. Nádherný souměr boků, ňader. Takové ženy se tady nenatrefí. Jen zcela
výjimečně. Svým způsobem půvabné, ano, hezké se najdou, ale já mluvím o ženském
tvaru. Mimoto jim většinou chybí vkus v oblékání a ten, málo platné, přirozenou
ženskou krásu nemálo zvyšuje. Pokrčené punčochy – snad je to moje slabůstka,
ale prostě to nesnáším.</p>

<p class="mlptext"><span class="calibre17">Vůkol nich zájem opadával a
druzí se rozpovídali o námořních nehodách, o lodích zbloudilých v mlze, o srážkách
s ledovci a podobně. Nejvíc toho ovšem napovídal náš bukanýr. Mys Dobré naděje
obeplul moc a mockrát a čelil monzunu, to je zvláštní vítr, co vane v Čínském
moři, a ve všech těch mořských nebezpečích ho nábožný medailónek, který měl u sebe,
jak se vyjádřil, nenechal ve štychu a šťastně ho zachránil.</span></p>

<p class="mlptext">Potom zabloudili na ztroskotání u Dauntské skály, na
ztroskotání té nešťastné norské bárky – ne a ne si někdo vzpomenout, jak se
jmenovala, až si drožkář, který namoutě vypadal jako Henry Campbell, přece jen
vzpomněl, byla to <span class="mlpznakkurziva11b">Palme, </span>ztroskotala u booterstownské
pláže, celý rok se ve městě o ničem jiném nemluvilo (do <span class="mlpznakkurziva11b">Irské doby</span> o tom napsal pěkné původní verše
nesporné hodnoty Albert William Quill). Valily se přes ni mohutné vlny a na
břehu hrůzou kameněly valné zástupy. Někdo pak něco utrousil o soudním
přelíčení ohledně parníku <span class="mlpznakkurziva11b">Lady Caimsová</span>
ze Swansea, do níž za dost kalného počasí z opačného směru najela <span class="mlpznakkurziva11b">Mona</span> a ona se se vší posádkou potopila. Bez
nejmenší záchrany. Její kapitán, totiž kapitán <span class="mlpznakkurziva11b">Mony,</span>
prý se bál, že má proražený lodní trup. A zatím mu, jak se zdá, do lodní
prostory voda nevnikla.</p>

<p class="mlptext">V tomto okamžení došlo k nehodě. Námořník vstal z místa,
přišlo mu totiž rozkasat lodní pás.</p>

<p class="mlptext">– Pusť mě, kamaráde, přes svou příď, řekl sousedovi, který se
zrovna polehoučku oddával libým dřímotám.</p>

<p class="mlptext">Pomalu a ztěžka se dokolíbal ke dveřím, ťápavě slezl z jediného
schůdku, vedoucího ven z boudy, a nabral to doleva. Zatímco se orientoval, pan
Bloom (už když vstával, všiml si, že mu z obou kapes trčí láhve nejspíš lodního
rumu pro vlastní spotřebu žhavého nitra) zahlédl, jak vytahuje láhev, špunt z ní
vyndává nebo páčí vývrtkou, hrdlem si ji nasazuje k pyskům a s chutí si
zavdává, až to žbluňká. Neodbytný <span class="calibre17">Bloom v první
chvíli ostrovtipně usoudil, že starý praktik, přitahovaný opačným směrem,
odchází ven zamanévrovat za ženskou zatím nadobro zmizelou, a napínal po něm
zrak, až ho zahlédl, jak tím kouskem s punčovým rumem osvěžen nechápavě
očumuje pilíře s nosníky vedlejší trati, protože co tady byl naposled, důkladně
se to změnilo a hodně zvelebilo. Někdo neviditelný – nebo jich bylo víc – ho
vedl k mužskému záchodku, který tam zdravotní úřad zřídil pro potřebu, ale
námořník se mu vyhnul a po chvilince svrchovaného ticha si ulevil docela
blizoučko a ze spodu lodi tak pocákal zem, až na drožkářském stanovišti
probudil jednoho koně.</span></p>

<p class="mlptext">Kopyto hráblo, jak si po spánku hledalo jinou polohu, a postroj
zabřinčel. V budce vedle košíku se žhavým koksem se drobet vyplašil obecní
hlídač, notně sešlý, zdrchaný, jednou nohou v hrobě, byl to – nač tajit tu
trpkou skutečnost – dříve zmíněný Gumley, teď vlastně obecní chudý, to místo mu
podle lidských dohadů z pouhé lidumilnosti vymohl Pat Tobin, ten ho znal od
dřívějška – hnul se v budce a zašátral nohama a znovu složil údy do Morfeova
náručí. Přímo úžasné, jak krutá bída trhla na člověka spřízněného s nejvýš
váženými rodinami, po celý život zvyklého na domácké pohodlí, který kdysi
pobíral rovných 100 liber ročního důchodu, jenže on je, osel na kvadrát, plnými
hrstmi rozfofroval. Kolikrát si vyhodil z kopýtka, teď je na mizině, v kapse
ani vindru. Toť se ví, pil jak duha, možno si z něho vzít poučení, jak dobře na
tom mohl být, kdyby – to nešťastné kdyby – byl dokázal vyléčit se ze své
libůstky.</p>

<p class="mlptext">Všichni zatím hlučně hořekovali nad úpadkem irské lodní
dopravy pobřežní a zámořské, že to všechno patří k sobě. V Alexandřině doku se
spouští na vodu loď firmy Palgrave a Murphy, za celý rok jediná. Přístavy by
byly, jenže lodi v nich nepřistanou.</p>

<p class="mlptext">– Samé vraky a vraky, řekl majitel, zřejmě byl <span class="mlpznakkurziva11b">au fait.</span></p>

<p class="mlptext">To by rád věděl, proč ta loď bumbác! najela v Galwayském
zálivu na jedinou tamější skálu, sotva nějaký pan Worthington nebo tak nějak
předložil v parlamentě návrh na galwayský přístav. Jejího kapitána se zeptejte,
poradil jim, čím ho asi za ten kousek britská vláda podmazala. Kapitána Johna
Levera z lodní společnosti Lever.</p>

<p class="mlptext">– Mám pravdu, pane kapitáne? zeptal se námořníka, který se po
soukromém pití a jiném namáhání zrovna vracel.</p>

<p class="mlptext">Náš výtečník letmo zaslechl koneček nějaké písně nebo slov a hned
pramálo muzikálně, zato tím halasněji v sekundách nebo terciích zabručel
jakousi odrhovačku. Bystrým sluchem pak pan Bloom postřehl, jak vyplivuje
nejspíš žvanec (on to žvanec byl), při pití a močení si ho bezpochyby uložil do
dlaně a po té ohnivé tekutině mu trochu zhořkl. Ať tak či onak, po zdárné
úlitbě a pitbě se vevalil dovnitř a jako pravý mořský vagabund vnesl do večírku
pravou pijáckou náladu:</p>

<p class="mlpversei">– Suchary byly na kost vysušený,<br/>
hovězí slaný jak řiť Lotovy ženy.<br/>
Ach jé, Johnny Levere!<br/>
Johnny Levere, ach jé!</p>

<p class="mlptext">Teprve po tomto výlevu se rabiják jak náleží objevil na scéně,
vrátil se na své místo a na přistrčenou židli spíš těžce dopadl, než dosedl.</p>

<p class="mlptext">Zřejmě nadržený Odřikoza, ačli to byl on, silácky kňouravou
filipikou rozlítostněně soptil nad irskými přírodními zdroji a podobně,
sáhodlouze vykládal, že na tom božím světě je Irsko ze všech zemí nejbohatší,
neskonale bohatší než Anglie, uhlí že má spousty, slaniny že ročně vyváží za šest
miliónů liber, másla a vajec za nějakých deset miliónů, a o všechno to
bohatství že je Anglie odírá zdaňováním chuďasů, kteří za všechno draze platí,
nejlepší maso, které přijde na trh, slupne sama, a plno jiných hořkostí, které
v sobě dlouho střádal. A tak se všichni rozpovídali a shodli v tom, že je to
opravdu tak. Všechno se dá na irské půdě vypěstovat, prohlásil, tamhle v Cavanu
pěstuje plukovník Everard tabák. A kde se najde taková slanina, jako je irská?
Přes všechnu moc mamonu den odplaty za zločiny, pevným hlasem <span class="mlpznakkurziva11b">crescendo</span> prohlásil a celý hovor vzal do svých
rukou, přikvačí na mohutnou Anglii. Nastane pád, největší pád v dějinách. Však
si už na to Němci a Japončíci přisazují, prohlásil. Burové jsou začátek konce.
Kácí se kašírovaná Anglie a její pád přivodí Irsko, její Achillova pata – v tom
bodě, vysvětlil jim, byl řecký hrdina Achilles zranitelný – rázem pak pochopili
tento bod, upoutáni tím, jak jim zmíněnou šlachu ukázal na botě. Každému Irovi
radí: zůstaň v rodné zemi a pracuj pro Irsko a žij pro Irsko. Jak řekl Parnell,
Irsko se bez jediného syna neobejde.</p>

<p class="mlptext">Mlčení se rozhostilo vůkol a zdůraznilo závěr jeho finále. Bez
bázně vyslechl tyto chmurné zvěsti neohrožený plavec.</p>

<p class="mlptext">– Bude to fuška, vašnosti, odsekl ten neotesanec, očividně
podrážděný předchozí banalitou.</p>

<p class="mlptext">Studené sprše na ten pád a podobně se majitel nebránil, ale od
stěžejního názoru neustoupil.</p>

<p class="mlptext">– Kdo jsou nejlepší pěšáci v armádě? zlostně se zeptal
prošedivělý vysloužilec. A nejlepší skokani a běžci? A nejlepší generálové a admirálové,
jaké máme? Povězte mi.</p>

<p class="mlptext">– Do jednoho samí Irové, odpověděl drožkář, až na tu úhonu ve
tváři celý Campbell.</p>

<p class="mlptext">– Tak jest, přitakal starý matróz. Irský katolický sedlák. To
je páteř naší říše. Jema Mullinse neznáte?</p>

<p class="mlptext">Na to mu majitel, ať si jako každý jiný myslí své, ale jemu že
je říše, ať už naše, či jeho, lhostejná a Ir, který jí slouží, nestojí za
fajfku tabáku. I vyčastovali se zlostnými slovy, když pak přišlo do tuhého, oba
se samozřejmě dovolávali posluchačů, se zájmem sledujících jejich rozmíšku, jen
když se netupí a nervou.</p>

<p class="mlptext">Podle soukromých, za léta načerpaných zpráv měl pan Bloom chuť
odbýt ten nápad jako vyloženou pitomost, dokud totiž nedojdou k metě, která má
být či nebýt žádoucí nade všechno, plně si totiž uvědomoval, ačli sousedi za
Průlivem nejsou hloupější, než si o nich myslí, spíš se svou silou tají. V ničem
si to nezadá s donkichotskou představou jistých kruhů, že se za sto miliónů let
uhelná žíla našeho sesterského ostrova vyčerpá, a jestli to tak průběhem času
opravdu dopadne, on sám osobně o tom soudí, že předtím může nastat hromada
nepředvídaných a pro celou věc rozhodujících okolností, a zatím je nanejvýš
radno, aby obě země jak se dá vycházely spolu v dobrém. Nad další zajímavůstkou,
jako jsou prostonárodně řečeno pletky děvek s frajery, si pojednou vzpomněl, že
irští vojáci bojovali stejně často za Anglii jako proti ní, ba vlastně častěji
za ni. Pročpak by teď? Jak tak pozoroval výstup mezi nájemcem lokálu, podle
pověsti proslulým Nezdolným, Fitzharrisem nebo snad bývalým Fitzharrisem, a tím
očividným švingulantem, maně mu, naslovovzatému zpytateli lidské duše,
vytanulo, jak nápadně se to podobá vypočítavému podvodu, že je to zkrátka
smluvená hra, do které ostatní vůbec nevidí. O nájemci nebo majiteli, který se
za tamtoho vydává, právem on (Bloom) soudí, že kdo není na hlavu padlý, na hony
se takovým lidem a celé té zločinné chamradi v soukromém životě ze zásady
vyhýbá a nic s ní nemá, protože se z nich může vyklubat nějaký mrva jako Denis
či Peter Carey, který před královniným – teď vlastně královým – prokurátorem
udá své spoluviníky, což on naprosto zavrhuje. A vůbec řemeslo přestupníků a násilníků
se mu – z duše protiví. Zločinné sklony, ať jakéhokoli rázu i tvaru, sice nikdy
v hrudi nechoval, ale přece jen (ač v nitru stále týž) pociťuje jistý obdiv k člověku,
který svými politickými názory zesrdnatělý mávne nožem, chladnou ocelí, on sám
se však nikdy nedopustí něčeho takového, jako jsou jižanské milostné vendety –
buď bude má, nebo pro ni budu viset –, padne pár slov o jejím poměru k druhému
šťastlivci (chlap je dal předtím sledovat), načež kvůli nějaké pomanželské <span class="mlpznakkurziva11b">liaison</span> svou zbožňovanou nožem probodne a smrtelně
ji poraní, a tu ho zčistajasna napadlo, že ten Fitz, kterému přezdívají
Odřikoza, tam vlastní pachatele sprostého zločinu jen kočárem zavezl, a má-li
věrohodné zprávy, sám se na atentátu nepodílel, však právě na tom založil
mazaný advokát obhajobu a tak ho z toho vysekal. Ať už je to, jak chce, je to
stará vesta a náš milý známý pseudo-Odřiatd. zřejmě svůj věhlas přežil.
Přirozenou smrtí měl umřít, nebo třeba na popravišti. Jako herečky – samé
loučení, neodvolatelně poslední vystoupení a najednou zas s úsměvem vyjde na
jeviště. Toť se ví, nezřízeně štědrá, temperamentní, nic si nezašetří, jako ten
pes chňapají po stínu a kost pouštějí. Stejně nic za to nedá, že na potulkách
po docích v sympatickém prostředí putyky <span class="mlpznakkurziva11b">Staré
Irsko,</span> vrať se k nám do Erinu apod., pan Johnny Lever nejednou pustil
chlup. Není to dávno, stejné kafrání slyšel od jiných a hned Štěpánovi pověděl,
jak jednoho takového zbujníka prostě a rázně usadil.</p>

<p class="mlptext">Něco jsem utrousil, řekl náš věčně urážený, leč z míry
nevyvedený člověk, a jeho se to dotklo. V nakvašenosti mi urážlivě řekl ty
žide. A já, aniž jsem se o chlup odchýlil od prosté skutečnosti, jsem mu řekl,
Bůh, totiž Kristus, že je taky žid jako celá jeho rodina a jako já, ačkoliv
vlastně žid nejsem. Tím jsem ho ťal. Odpověď měkká zkrocuje hněv. Na slovo se
nevzmohl, to bylo vidět. Mám pravdu, nebo nemám?</p>

<p class="mlptext">Dlouhým vyčítavým pohledem bázlivé chmurné pýchy se na Štěpána
za jeho mírné vpotazvzetí zadíval a k tomu ještě úpěnlivě blýskl zrakem, jako
by vytušil, že to zrovna není…</p>

<p class="mlptext">– <span class="mlpznakkurziva11b">Ex quibus,</span> zamumlal
bezbarvým hlasem Štěpán, dorozumívali se očima, z nichž to jest on, jménem
Kristus nebo Bloom nebo někdo jiný, <span class="mlpznakkurziva11b">secundum carnem</span><a href="../Text/odysseus_012.html#_ftn306" title="" class="pcalibre1 pcalibre msofootnotereference calibre16" id="_ftnref306"><i class="calibre1">[306]</i></a><span class="mlpznakkurziva11b">.</span></p>

<p class="mlptext">– Samozřejmě, trval na své výhradě pan Bloom, věc je třeba
vidět z obou stran. Těžko stanovit pevná a nezvratná pravidla, co je dobré a špatné,
ale všestranná náprava je jistě možná, i když prý každá země, naši usouženou
vlast nevyjímajíc, má takovou vládu, jakou zasluhuje. Ale jen s všestrannou
dobrou vůlí. Nic snazšího než holedbat se vzájemnou nadřaděností, ale co
vzájemná rovnost? Násilí jakéhokoliv rázu i tvaru je mi proti mysli. K ničemu
nevede a ničemu nezabrání. Po plánovaných etapách nutně nastane revoluce.
Očividně vyložená hloupost je nenávidět lidi jen proto, že, abych tak řek,
bydlí za rohem a jinak drmolí.</p>

<p class="mlptext">– Památná bitva na krvavém mostě a sedmiminutová válka,
přitakal Štěpán, mezi Skinnerovou uličkou a Ormondským tržištěm.</p>

<p class="mlptext">– Ano, dal mu pan Bloom za pravdu, s jeho poznámkou že zcela
souhlasí, je úžasně správná, takových věcí je na světě úžasně moc.</p>

<p class="mlptext">– Zrovna jsem to měl na jazyku. Samá eskamotáž s protichůdnými
důkazy, o nichž se upřímně řečeno ani zdaleka…</p>

<p class="mlptext">Jak se skromně domnívá, všechny ty ničemné spory vyvolávají
jen zlou krev – působí to bojovně vyboulená lebka nebo nějaká žláza, chyba je
tvrdit, že jde o čest a vlajku – většinou přitom záleží na peněžních
záležitostech, ty vězí za vším, lakota a závist, lidé nevědí, kdy přestat.</p>

<p class="mlptext">– Obviňují – pronesl nahlas. Odvrátil se od ostatních, kteří
nejspíš… a hovořil zblízka, aby ostatní… kdyby snad…</p>

<p class="mlptext">– Židy, jakoby stranou prozradil tiše Štěpánovi do ucha,
obviňují z rozvratu. Zbla pravdy na tom není, to vám klidně řeknu. Dějiny –
jestlipak vás to překvapí? – nezvratně dosvědčují, že když inkvizice vyhnala
židy, Španělsko upadlo, a Anglie se vzmohla, jakmile je tam dovezl Cromwell,
ten náramně šikovný rabiják, který toho má jinak hodně na svědomí. Proč? Protože
jsou praktikové, a to osvědčení. Nechci se vůbec rozplývat nějakým… základní
díla na to téma znáte, a přestože jste pravověřící… Náboženství nechme stranou,
ale v hospodářské oblasti kněz znamená chudobu. Zase Španělsko, sám jste to za
války viděl, proti takové průbojné Americe. Pro Turky je to dogma. Kdyby
nevěřili, že přijdou po smrti rovnou do nebe, snažili by se život zlepšit – aspoň
si myslím. Takhle dryáčnicky pod vylhanou záminkou vyvolává venkovský kněz
bouři. Jsem zrovna tak dobrý Ir, prohlásil s dramatickým důrazem, jako ten
sprosťák, o kterém jsem vám vyprávěl, a chtěl bych, dodal závěrem, aby všechna
vyznání a všechny třídy dostávaly obstojný důchod, ne zrovna nuzácký, asi tak
300 liber ročně. Je to hlavní věc, dá se lehce provést a stane se pobídkou k družnějšímu
vztahu člověka k člověku. Taková je moje představa, vyberte si z ní, co se vám
hodí. Tomu říkám vlastenectví. <span class="mlpznakkurziva11b">Ubi patria,</span>
jak jsme to za klasických studií na <span class="mlpznakkurziva11b">Alma mater</span>
pochytili, <span class="mlpznakkurziva11b">vita bene</span><a href="../Text/odysseus_012.html#_ftn307" title="" class="pcalibre1 pcalibre msofootnotereference calibre16" id="_ftnref307"><i class="calibre1">[307]</i></a><span class="mlpznakkurziva11b">.</span> Kde se člověku dobře žije, takový je smysl,
když pracuje.</p>

<p class="mlptext">Nad nepoživatelnou náhražkou kávy, zaposlouchán do tohoto
obecného souhrnu věcí, zíral Štěpán do prázdna. Slyšel ovšem všelijaká slova,
jak hrají všemi barvami zrovna jako zrána v Ringsendu ráčci ve všech barvách
různých druhů téhož písku, zavrtávající se někam pod něj, kde (jak se aspoň
zdá) jsou domovem. Tu pohlédl vzhůru a uviděl oči, které říkaly nebo neříkaly
slova, pronesená zaslechnutým hlasem – když pracuje.</p>

<p class="mlptext">– Mě vynechte, vypravil ze sebe, totiž s prací.</p>

<p class="mlptext">Oči ta poznámka překvapila, protože ten, komu <i class="calibre1">pro temp</i>.<a href="../Text/odysseus_012.html#_ftn308" title="" class="pcalibre1 pcalibre msofootnotereference calibre16" id="_ftnref308">[308]</a> patřily, prohodil,
nebo spíš hovořící hlas prohodil: Všichni společně musí pracovat, nic jiného
jim nezbývá.</p>

<p class="mlptext">– Myslím, honem prohlásil druhý, v nejširším slova smyslu.
Taky literární činnost, pěstovanou ne pro pouhou slávu. Psaní do novin, což je
dnes nejschůdnější. I to je práce. A důležitá práce. Po všech, moc toho o vás
nevím, ale po všech nákladech vynaložených na vaše vzdělání, měl byste si sám
určit, kolik vám mají platit. Stejným právem jako sedlák i vy máte právo živit
se perem a pěstovat filozofii. Oba patříte Irsku. Mozek i mozoly. Obojí je
důležité.</p>

<p class="mlptext">– Domníváte se, uchechtl se Štěpán, že jsem snad důležitý,
protože patřím do <span class="mlpznakkurziva11b">faubourg Saint-Patrice</span><a href="../Text/odysseus_012.html#_ftn309" title="" class="pcalibre1 pcalibre msofootnotereference calibre16" id="_ftnref309"><i class="calibre1">[309]</i></a><span class="mlpznakkurziva11b">,</span> jemuž se stručně říká Irsko.</p>

<p class="mlptext">– Šel bych ještě dál, zalichotil mu pan Bloom.</p>

<p class="mlptext">– Jenže já se domnívám, vskočil mu do řeči Štěpán, že Irsko je
asi důležité, protože patří mně.</p>

<p class="mlptext">– Že patří, cože? s dotazem se k němu nahnul pan Bloom.
Napadlo ho, že špatně rozumí. Promiňte. Konec jsem nezaslechl. Co jste to…?</p>

<p class="mlptext">Zřejmě rozdurděn mu to Štěpán opakoval a nepříliš zdvořile
odstrčil hrnek s kávou, či co to vlastně bylo, a podotkl:</p>

<p class="mlptext">– Vlast se změnit nedá. Změňme téma.</p>

<p class="mlptext">Po této ťafce, že má změnit téma, sklopil pan Bloom v rozpacích
oči, nevěda, jak si má vlastně vyložit, co patří čemu, a kdesi cosi. Že se
durdí, bylo mu jasnější než ostatek. Rozpařenost nedávného hýření, bodejť,
drsně z něho hovoří s jistou trpkostí, která je mu v střízlivém stavu naprosto
cizí. Třeba neužil náležitě domáckého života a ten pokládá on, pan Bloom, za
veledůležitý, nebo nekamarádil s pořádnými lidmi. Nad mladíkem sedícím vedle
něho trnul strachy a poněkud zděšeně si uvědomoval, že se zrovna vrátil z Paříže,
zvlášť očima mu nápadně připomněl otce a sestru, ale nic si z nich nevybral, v duchu
si však vybavil, kolik kultivovaných chlapíků, oslnivě slibných, už v rozpuku
předčasně zchátralo a sami si to zavinili. Třeba takový O’Callaghan, potrhlík
spřízněný s nejlepšími kruhy, leč nezámožný, ten když se octl v ráži, kdekoho
obtěžoval a prováděl samé skopičiny, mimo jiné se okázale procházel v šatech z balicího
papíru (opravdu). I nastalo obvyklé <span class="mlpznakkurziva11b">dénouement,</span>
v šprýmování neznal míru, až se octl v bžundě a zmizel z parády jen s pomocí
známých, potají mu John Mallon z nižšího hradního dvora vzkázal, že má být
stíhán podle druhého paragrafu novely trestního zákoníku, pár jich dostalo
obsílku, ale jména nebyla zveřejněna, proč, to pochopí každý, kdo má krapet
rozumu. A tak jedno k druhému, šest šestnáct, nad tím vším dělal nápadně
hluchého, Antonio, žokeji a estéti a tetování, které (někdy v sedmdesátých
letech) kvetlo dokonce i v Horní sněmovně, protože sám nositel trůnu v mladých
letech, když byl ještě následníkem, ostatní příslušníci horních deseti a jiní
velmoži kráčeli ve stopách hlavy státu, zapřemítal nad tím, jak pod třpytným
nátěrem prominenti a korunované hlavy porušují mravnost jako před lety v Cornwallu
způsobem nehrubě odpovídajícím přírodě, na což milá paní Strážkyně mravů má
podle platného práva hrozně spadeno, jenže ne z té či oné pohnutky, která se v tom
hledala, leda hlavně ženy, které by se na lžičce vody utopily zejména kvůli
šatům a ostatnímu příslušenství. Dáma, která si potrpí na exkluzívní prádlo, by
měla, a pán, který šije u lepšího krejčího, musí nápověďmi ještě rozšířit
mezeru, která je od sebe dělí, a páchané necudnosti náležitě okořenit, ona jemu
rozepne, on zas jí rozváže, pozor na špendlík, kdežto takový divoch z lidožroutských
ostrovů za třicetistupňového vedra ve stínu, ten si s tím neláme hlavu. Ale mám-li
se vrátit tam, kde jsem začal, jsou zas jiní, kteří se zezadu lokty prodrali
dopředu. Čirou silou vrozeného nadání. Mozkem, prosím.</p>

<p class="mlptext">Z tohoto důvodu a ještě z jiných zdálo se mu prospěšné i potřebné,
když už s tím začal, ještě se zdržet a využít této nepředvídané příležitosti,
proč, to sám nevěděl, vždyť už ho to stálo pěkných pár šilinků. Styk s člověkem
nevšedního kalibru, který poskytuje tolik látky k myšlení, bohatě vynahradí
menší… Taková občasná intelektuální vzpruha je, tak mu připadlo, znamenitým
duševním osvěžením. Dále k tomu patří náhodné setkání, debata, tanec, rvačka,
mořský vlk odrůdy dnes tady, zítra bůhvíkde, noční tuláci, kupa příhod, to
všechno tvoří miniaturní kamej světa, v němž žijeme, tím spíše, že život
pracujících nejdoleji, totiž horníků, potápěčů, popelářů se poslední dobou
hodně sleduje pod lupou. Když už má z této jasné hodiny něco vytěžit,
přemýšlel, jestli by ho taky potkalo podobné štěstí jako pana Philipa Beaufoye,
kdyby to sepsal. Co kdyby tak složil něco neotřepaného (a to určitě složí), co
mu vynese pět liber za sloupec, třeba <span class="mlpznakkurziva11b">Co jsem
zažil v drožkářské boudě.</span></p>

<p class="mlptext">Náhoda tomu chtěla, že měl u lokte ležet <span class="mlpznakkurziva11b">Telegraf</span> Telecí mrav, zvláštní sportovní vydání
na růžovém papíře, a jak tak znovu marně hloubal nad tím, že vlast patří jemu,
a nad tím dřívějším rébusem, když loď přijela z Bridgewateru a pohlednice je
adresována A. Boudinovi, pověz, jak starý je kapitán, bezcílně těkal po
nadpisech, jak o ně očima zavadil, ty všeobsáhlý tisk náš vezdejší dejž nám
dnes. V první chvíli se lekl, ale ono se to týkalo nějakého H. du Boyese,
zástupce firmy s psacími stroji nebo něčím takovým. Velká bitva Tokio.
Milkování po irsku, 200 liber náhrada škody. Gordon Bennett. Vystěhovalecký
podvod. Dopis od Jeho Milosti Williama +. <span class="mlpznakkurziva11b">Zahodil</span>
v Ascotu připomíná Derby z r. 1892, kdy proti všemu očekávání modrou stužku
získal <span class="mlpznakkurziva11b">Sir Henry</span> kapitána Marshalla.
Newyorská katastrofa, tisíc lidí přišlo o život. Slintavka a kulhavka. Pohřeb
zesnulého pana Patrika Dignama.</p>

<p class="mlptext">Aby změnil téma, přečetl si tedy Dignamův nekrolog, je to,
řekl si, neveselé rozloučení.</p>

<p class="mlptext"><span class="mlpznakkurziva11b">Dnes dopoledne</span> (dal to
tam ovšem Hynes) <span class="mlpznakkurziva11b">byly tělesné pozůstatky pana
Patrika Dignama odvezeny z jeho bydliště v Northbridge Avenue č. 9, Sandymount,
a uloženy na glasnevinském hřbitově. Zesnulý byl v našem velkoměstě osobnost
nadobyčej sympatická a oblíbená, a zdrceni jeho skonem po krátké nemoci,
hluboce ho želí občané všech vrstev. Pohřbu se zúčastnilo mnoho přátel
zesnulého</span> (to psal jistě Hynes na Fňukalův pokyn), <span class="mlpznakkurziva11b">obstarala ho firma H. J. O’Neill a spol., North Strand Road
č. 164. Mezi smutečními hosty byli: P. Dignam (syn), Bernard Corrigan (švagr),
John Henry Menton, práv. zást., Martin Cunningham, John Power, jedliph 1/8 ador
dourador</span> (zrovna tehdy asi zavolal na tatíka přes zprávy Monkse kvůli Clavisovu
inzerátu), <span class="mlpznakkurziva11b">Thomas Kernan, Šimon Dedalus, Štěpán
Dedalus, bakalář, Edward J. Lambert, Cornelius Kelleher, Joseph M’C. Hynes, L.
Boom, C. P. M’Coy,</span> – <span class="mlpznakkurziva11b">M’Intosh a další.</span></p>

<p class="mlptext">Nemálo podrážděn L. Boomem (jak tam nesprávně stálo) a taky
zplichtěně vysázeným řádkem, zároveň však rozjařen C. P. M’Coyem a bakalářem
Štěpánem Dedalem, kteří se tam samozřejmě vůbec neobjevili, znervózněle na to
upozornil svého spolubakaláře, který už zase zápolil se zívnutím, a nezapomněl
přitom na obvyklou žeň nesmyslných tiskových šotků.</p>

<p class="mlptext">– Jestlipak to není první epištola k Židům, zeptal se, jakmile
sklapl dolní čelist. Text: otevř ústa svá a nohu si tam strč.</p>

<p class="mlptext">– Taky že je, řekl Bloom (zprvu si myslel, že se to týká
arcibiskupa, dokud nepromluvil o ústech a noze, což se ho nemůže týkat), a všecek
šťastný, že ho uspokojil, a taky ohromený tím, že to tam Myles Crawford přece
jen vrazil.</p>

<p class="mlptext">Zatímco si druhý pročítal druhou stránku, Boom (říkejme mu
zatím zkomoleným jménem) zabíjel pár volných chvilek tím, že si na třetí
stránce po kouscích četl o třetím dostihu v Ascotu, první cena 1 000 sovereignů
a ještě zvlášt 3000 sovereignů pro hřebečky a klisničky, 1. <span class="mlpznakkurziva11b">Zahodil</span> pana F. Alexandera, syn <span class="mlpznakkurziva11b">Rightawaye,</span> čtyřroček, 9 kamenů 4 libry, Thrale
(jezdec W. Lane), 2. <span class="mlpznakkurziva11b">Zinfandel </span>(jezdec M.
Cannon) lorda Howarda de Walden, 3. <span class="mlpznakkurziva11b">Žezlo</span>
pana W. Bassa. Sázky 5 ke 4 na <span class="mlpznakkurziva11b">Zinfandela</span>
(jezdec M. Cannon), 20 ku 1 na <span class="mlpznakkurziva11b">Zahodila</span>
(bez vyhlídek). <span class="mlpznakkurziva11b">Zahodil</span> a <span class="mlpznakkurziva11b">Zinfandel</span> běželi bok po boku. Zprvu se běželo
vyrovnaně, potom se ujal vedení outsider a na dvaapůlmílové dráze předběhl
hnědáka lorda Howarda de Walden a kaštánku <span class="mlpznakkurziva11b">Žezlo</span>
pana W. Bassa. Vítěze ojezdil Braine, takže co o tom povídal Lenehan, byla
báchorka. Chytře vyhrál o celou délku. 1000 sovereignů a ještě zvlášť 3000
sovereignů. O vítězství přišel Bremondův <span class="mlpznakkurziva11b">Maximum
II.</span> (ten francouzský kůň, na kterého se starostlivě doptával Bantam
Lyons, jenže nedoběhl, ale doběhne každou chvíli). Vyhrát se dá všelijak.
Náhrada škody za milkování. Jenže ten splašenec ze samé horlivosti vylítl jako
střela, už aby je měl za sebou. U hazardních sázek to ovšem ani jinak nejde,
ale jak se ukázalo, špatně si toho předem ztraceného koně vybral. Nakonec to
byla sázka do lutrije.</p>

<p class="mlptext">– Všechno tomu nasvědčovalo, že k tomu dojdou, řekl pan Bloom.</p>

<p class="mlptext">– Kdo? řekl druhý, mimochodem poraněný na ruce.</p>

<p class="mlptext">Jednou ráno rozevřou noviny, tvrdil drožkář, a přečtou si <span class="mlpznakkurziva11b">Parnellův návrat. </span>Vsadí se s nimi, o co chtějí.
Jednou navečer byl tady v boudě nějaký fyzilír, a že prý ho viděl v Jižní
Africe. Pýcha ho zabila. Po schůzi ve Výborové místnosti č. 15 se měl oddělat
nebo někam zalézt, než bude zase, čím býval, a nikdo na něho nebude ukazovat
prstem. Až by zas přišel k sobě, všichni do jednoho by k němu s rozedřenými
koleny přilezli. Mrtvý on není. Jenom se někde skrývá. V rakvi, co přivezli,
bylo samé kamení. Změnil si jméno na de Weta, burského generála. Neměl potírat
pátery. A tak dále a tak dále.</p>

<p class="mlptext">Nad jejich vzpomínkami Bloom (říkejme mu správně) přece jen
trochu užasl, protože většinou to byl bengál, ne jeden, ale tisíce, a potom
úplné zapomenutí, však už je to nějakých dvacet let. Že na těch povídačkách
není zbla pravdy, je ovšem dost pravděpodobné, a i kdyby, zdá se mu, že když na
to přijde, není o jeho návrat co stát. Něco je na jeho smrti dráždí. Buď to, že
tak banálně zhebl na prudký zápal plic, zrovna když už měl všelijaká politická
řešení téměř pod střechou, nebo že si smrt, jak se proslýchalo, sám zavinil,
protože se po promoknutí nepřezul a nepřevlékl, z toho se nastydl, pro
odborného lékaře nevzkázal, zavřel se v pokoji a za čtrnáct dní pak umřel a všem
ho bylo líto, možná je taky mrzelo, že se s ním už sami nemohou vypořádat. Už
předtím ovšem nikdo nevěděl, co s ním je, docela jako v té hře <span class="mlpznakkurziva11b">Alenko, kde jsi,</span> nebylo po něm ani slechu, a to
ještě než začal vystupovat pod falešnými jmény Stewart a Fox, takže postřeh
vyšlý z úst našeho známého drožkáře má třeba něco do sebe. Bodejť by to jeho,
rozeného vůdce lidu, jímž věru byl, chlapa jak hora, měřícího v punčochách šest
stop, nebo aspoň pět stop deset až jedenáct, nežralo, že si v hejnu hrají na
kohouty pánové, kteří mu nesahají po kolena a dobrých vlastností mají
poskrovnu. Jistě poučný příklad: modla na hliněných nohách. A tu se na něho
vrhla dvaasedmdesátka oddaných nohsledů a pokydala ho blátem. Docela jako mezi
vrahy. Něčím neodolatelně puzen, chtěj nechtěj se vracíš předvést náhradníkovi,
jak zahrát titulní úlohu. Viděl ho jen jednou, takových příležitostí se najde
málo, velmi si tu výsadu považoval, v <span class="mlpznakkurziva11b">Nepotlačitelném</span>
nebo snad v <span class="mlpznakkurziva11b">Sjednoceném Irsku</span> tehdá
rozbíjeli sazbu, sám mu ze země podal sražený cylindr a on mu řekl <span class="mlpznakkurziva11b">Děkuji,</span> bylo vidět, jak to v něm vře, ale
navzdory zmíněné bleskové nehodě zachoval ledový klid – krev se nezapře. Co se
pak návratu týče, buď rád, že na tebe, sotva se vrátíš, nepoštvou jezevčíka.
Obyčejně pak nastává váhání a kolísání. Tom řekne ano, Dick a Harry zase ne.
Nejprve si zajdeš za nynějším majitelem a vytasíš se s doklady jako ten, co se
v tichbornském sporu domáhal dědictví. Roger Charles Tichborne, pokud si
vzpomíná, loď se jmenovala <span class="mlpznakkurziva11b">Bella</span><span class="mlpznakkurziva11b"><span class="calibre23">,</span> </span>on,
dědic, se s ní potopil, jak dosvědčují svědci, a tuší má vytetováno myslím lord
Bellew. Podrobnosti mohl lehce pochytit od nějakého kamaráda na palubě, po
odchodu z lodi je pak přizpůsobit popisu a představit se: <span class="mlpznakkurziva11b">Promiňte, já jsem Tenaten,</span> nebo tak nějak
nenuceně. Z opatrnosti měl, řekl pan Bloom nepříliš sdílnému sousedovi,
zamlklému jako ta zmíněná celebrita, nejprve ohledat terén.</p>

<p class="mlptext">– Oddělala ho ta mrcha, ta anglická děvka, poznamenal krčmář.
Ta mu zatloukla první hřebík do rakve.</p>

<p class="mlptext">– Naducaná ženská, málo platné, prohodil domnělý městský písař
Henry Campbell, pěkný kousek. U holiče jsem viděl její obrázek. Manžel kapitán,
či aspoň důstojník.</p>

<p class="mlptext">– To byl, dodal rozverně Odřikoza. A kulky samá vata.</p>

<p class="mlptext">Tímto humorným úštěbkem sklidil u své <span class="mlpznakkurziva11b">entourage</span> salvu smíchu. Bloom, ten beze stopy
úsměvu jen civěl ke dveřím a přemítal nad historickým příběhem, který v době,
kdy to prasklo a nadto ještě byly uveřejněny jejich vzájemné zamilované dopisy,
plné sladkých nicůtek, vzbudil nemalou pozornost. Nejprve to byla čistě
platonická záležitost, jenže se ozvala příroda, oni k sobě přilnuli, vzplanuli
prudkou láskou, šlo to od úst k ústům, až pak uhodil hrom k nemalé radosti
zavilců, usilujících o jeho pád, dávno už to bylo veřejné tajemství, i když ne
takových rozměrů, do jakých potom vybujelo. Ale když už se o nich vědělo, že k sobě
patří a on je její znejmilejší, nač to kdekomu hlásali na střechách, že totiž,
jak z přísežného svědectví vyšlo najevo, spává u ní v ložnici, jako elektrická
jiskra pak proběhlo soudní síní vzrušení nad výpovědí svědků, kteří přísahali,
že ho tehdy a tehdy viděli, jak v nočním úboru po žebříku slézá z bytu v horním
patře, kam se předtím dostal stejnou cestou, na čemž týdeníky, hýřící
oplzlostmi, vydělaly fůru peněz. Ono to bylo tím, že měla manžela nekňubu a byli
svoji jen podle jména, když pak kde se vzal tu se vzal přišel chlap jaksepatří,
plný síly hraničící se slabostí, hned podlehl jejím siréním kouzlům a čárům a rodinná
pouta pustil z hlavy. Jak už to bývá, kochal se pak milenčinými úsměvy. Vynořil
se, netřeba dodávat, věčný problém manželského soužití. Může mezi manžely
přetrvat pravá láska, když se do toho připlete další chlapík? Pranic proti tomu
nezmůžou, že k ní stržen vášnivostí s láskou vzhlíží. Chlap to byl věru k pohledání,
ke všemu ještě obdařený vzácnými vlohami, kdepak proti němu ten druhý vojáček,
jakýsi panák na způsob <span class="mlpznakkurziva11b">adjé, čacký kapitáne,</span>
od lehkých dragounů, lépe řečeno od osmnáctého husarského, a jaksi dvojnásob
vznětlivý (totiž on, padlý vůdce, ne ten druhý), čímž si, jak ona ovšem po
žensku záhy vycítila, proklestí cestu ke slávě, a taky si ji málem proklestil,
jenže jeho někdejší oddaní stoupenci, kněží a hlasatelé evangelia vůbec i jeho
milovaní pachtýři, vypuzení z držby, jimž v zapadlých končinách vlasti rytířsky
sloužil a tak za ně bojoval, že se jim o tom ani nesnilo, ti mu ženitbu nadobro
zvrtli, čímž uhlí řeřavé shrnuli na hlavu jeho a jako ten osel v bajce ho
kopli. Když se tak člověk zahledí do minula, vypadá to jako sen. A nic horšího
než se vracet, samo sebou se rozumí, že pak člověk neví, na čem je, protože
stejně jako čas jde všechno dál. I takový Irishtown Strand, přemýšlel, kam po
léta nezabrousil, vypadá jinak, než co se tam na severní straně náhodou
ubytoval. Jdi si na sever či na jih, všechno ti prostě a jednoduše zhatí vřelá
vášeň, což jen potvrzuje jeho slova, ona je taky Španělka nebo napolo Španělka,
ty nejsou v ničem polovičaté, s náruživou jižní bezuzdností bez špetky studu se
do všeho vrhnou.</p>

<p class="mlptext">– Potvrzuje to jen má slova, s rozháranou hrudí řekl
Štěpánovi. Jestli se nemýlím, taky Španělka.</p>

<p class="mlptext">– Dcera španělského krále, a ještě něco zablábolil o sbohem a na
shledanou, španělské cibuličky, a první na cestě je Nebožtík a tolik a tolik
je z Ramheadu do Scilly…</p>

<p class="mlptext">– Vážně? vyhrkl Bloom překvapen, leč ne užaslý. O tom jsem nic
povídat neslyšel. Je to možné, docela možné, vždyť tam žila. Ano, ve Španělsku.</p>

<p class="mlptext">Opatrně uhnul v kapse knize <span class="mlpznakkurziva11b">Pamlsky,</span>
mimochodem si vzpomněl na propadlé předplatné v capelstreetské knihovně, vytáhl
zápisník, všelico v něm kvapně přelistoval, až nakonec…</p>

<p class="mlptext">– Co myslíte, a šetrně vylovil vybledlý snímek a položil ho na
stůl, je to španělský typ?</p>

<p class="mlptext">Štěpán se po tomto oslovení podíval na snímek, byla na něm
paní většího formátu s nápadně kyprými tělesnými vnadami v rozpuku zralého
věku, oblečená do večerní róby schválně hluboce vystřižené, takže se poprsí
náležitě uplatnilo a z ňader bylo vidět víc než pouhý náznak, rty rozchlípeny,
bezvadné zuby, se strojenou vážností stála u klavíru, kde na pultě ležel líbivý
šlágr <span class="mlpznakkurziva11b">V</span> <span class="mlpznakkurziva11b">starém
Madridě,</span> ten byl tehdy v módě. Její (paniny) tmavé velké oči hleděly na
Štěpána s náběhem úsměvu nad něčím podivuhodným, podobenka byla od Lafayetta z Westmoreland
Street, prvního dublinského uměleckého fotografa, ten ji po estetické stránce
provedl.</p>

<p class="mlptext">– Má žena, paní Bloomová, primadona, madam Marion Tweedyová,
oznámil Bloom. Snímek byl vzat před několika lety. Někdy kolem roku 96.
Tehdejší věrná podoba.</p>

<p class="mlptext">Vedle mladíka se i on díval na snímek paní, své nynější řádné
choti, ona je, jak mu prozradil, dcera majora Briana Tweedyho, vychodila školy,
od malička znamenitě zpívala a poprvé se ukláněla obecenstvu, když jí ještě
nebylo něžných šestnáct let. Obličej má na snímku výrazný, jen mluvit, zato je
málo vystižena postava, za kterou obyčejně sklízí uznání, ta v kostýmu dost
nevychází. Klidně se mohla dát fotografovat celá, jak je, to ani nemluví o bujných
oblinách na… Sám je po chvilkách tak trochu umělec, a tak rozvíjivě probral
zhruba ženskou postavu, zrovna ten den odpoledne si v Národním muzeu prohlédl
řecké sochy, dokonale rozvité jakožto umělecká díla. Jen mramor propůjčuje
předloze ramena, záda, boky, veškerý souměr. Ostatek, no jo, puritánství. A přece
jen panictví sv. Josefa… naproti tomu žádná fotografie nedokáže, protože to
zkrátka není umění.</p>

<p class="mlptext">I počal duch býti s ním i zachtělo se mu následovat matrózova
příkladu a pod záminkou, že… podobenku mu nechat, ať mluví sama za sebe, ať se
druhý pokochá její krásou, vždyť upřímně řečeno její jevištní vzhled je
požitek, který se aparátem nevystihne. Nějak se to však nesrovnává se
stavovskou etiketou, je sice vlahá noc, ale na nynější roční dobu je báječně
chladno, protože slunce po bouři… I uznamenal jistou potřebu uposlechnout
jistého vnitřního hlasu a ukojit potřebu tím, že se rozhýbe. Přesto seděl dál
jak přibitý a jen se díval na ušpiněný snímek, pokrčený v bujných oblinách, jen
málo ošoupaný, a pohlížel stranou, aby snad (jak se domníval) ještě víc druhého
neuváděl do rozpaků, až si bude pohledem měřit souměr jejího kypivého <span class="mlpznakkurziva11b">embonpointu</span><a href="../Text/odysseus_012.html#_ftn310" title="" class="pcalibre1 pcalibre msofootnotereference calibre16" id="_ftnref310"><i class="calibre1">[310]</i></a><span class="mlpznakkurziva11b">.</span> Tou mírnou ušpiněností je vlastně ještě
půvabnější, jako když se mírně ušpiní prádlo, že je pak zánovní, ba lepší než
nové, protože se z něho vypral škrob. Co když byla pryč, když on za ní… Hledal
jsem tu lampu, jak si o ni říkala, napadlo ho, leč jen letmo, v tu chvíli si
totiž vzpomněl na zrána rozházenou postel atd. a na knížku o Ruby a hnětem si
kozy <span class="mlpznakkurziva11b">(sic</span>), jak v ní stálo, to asi
příhodně spadla vedle domácího nočníku, ať mi to slovo Lindley Murray promine.</p>

<p class="mlptext">Rozhodně mu lahodí být poblíž mladíka, vzdělaného, <span class="mlpznakkurziva11b">distingué,</span> přitom vznětlivého, jedním slovem
kabrňáka, i když to na něm není znát… a přece je. I podobenka mu připadá hezká
a ona, málo platné, hezká je, přestože hodně přibrala. Jak by ne? Těch planých
řečí kolem toho, ze kterých ti nadosmrti ulpí skvrna na jméně, a toho
žurnalistického rozmazávání věčně stejné manželské rozmíšky, protože místo aby
byla poctivá a nad něco takového povznesená, spustí se s profesionálním hráčem
golfu nebo nejnovějším hereckým matadorem. Že se řízením osudu setkali a hned
se do sebe zakoukali a před celou veřejností pak k sobě patřili, tak zněla
výpověď před soudem, taky dopisy se četly plné obvyklých rozněžnělých a kompromitujících
výrazů, z nichž bez nejmenší pochyby vysvítá, že dvakrát až třikrát týdně spolu
nepokrytě obcují v známém přímořském hotelu, a tak to jde normální cestou, až
jejich poměr nakonec zintimní. Když pak on podmínečný rozvodový rozsudek,
vynesený královským prokurátorem, nedokáže zvrátit, nabude rozsudek moci práva.
Jenže oba viníci až po uši do sebe zamilovaní si klidně mohou dělat jakoby nic,
což taky dělají, až se toho ujme právní zástupce, a ten v předepsaném roce podá
jménem poškozené strany žalobu. Jemu, Bloomovi, se dostalo té cti, že stál hned
vedle nekorunovaného krále Erinu při tom historickém kraválu, kdy deset,
dvanáct, ne-li víc oddaných nohsledů padlého vůdce – který se, jak známo, i v plášti
cizoložníka bránil do poslední kapky krve – ti jeho (vůdcovi) nohsledi tedy
vrazili do tiskárny <span class="mlpznakkurziva11b">Nepotlačitelného</span> nebo
snad <span class="mlpznakkurziva11b">Sjednoceného Irska</span> (mimochodem
zvaného tak zcela nemístně) a kladivy a podobnými krámy rozmlátili kasy s literami,
a to kvůli nějakým urážlivým výplodům námezdných o’brienovských pisálků, kteří
při svém obvyklém kydání bláta zaryli do soukromé morálky bývalého tribuna
lidu. Očividně už nebyl to co dřív, ale i v tom jako vždy ledabylém oblečení
imponoval svým cílevědomým pohledem, jímž váhavce, kteří ho vyzdvihli na
piedestal, svrchovaně ovládal až do té doby, kdy poznali, že má hliněné nohy,
čehož si ona první všimla. Byla to náramně pohnutá doba a v té všeobecné mele
pan Bloom taky něco slízl, jak ho někdo z davu, který se tam samozřejmě hned
shlukl, škaredě rýpl loktem někam do žaludeční jamky, nic vážného to naštěstí
nebylo. Nedopatřením mu (Parnellovi) někdo srazil klobouk, a jak je dějinně
zjištěno, právě Bloom, svědek té nehody, ho v tlačenici zdvihl, že mu ho vrátí
(a taky mu ho bleskurychle vrátil), a on, uřícený a prostovlasý, tu chvíli v myšlenkách
na míle daleko od klobouku, rozený kavalír, jemuž blaho vlasti leží na srdci a o
nic jiného nestojí než o slávu, krev se nezapře, rázem se v něm ozvalo slušné
vychování, vštípené ještě na klíně matčině, ohlédl se totiž po dárci a s bezvadným
aplombem mu poděkoval řka: <span class="mlpznakkurziva11b">Mockrát děkuji,</span>
ale docela jiným tónem hlasu než ten koryfej právnického stavu, jemuž dříve ten
den Bloom taky narovnal pokrývku hlavy, historie se opakuje, jenže poněkud
jinak: bylo to po pohřbu společného přítele, splnivše chmurný úkol a uloživše
jeho pozůstatky do hrobu, ponechali ho věčné slávě.</p>

<p class="mlptext">Víc ho dopalovaly nejapné vtipy drožkářů a jiných, žertem je
pronášeli a bezuzdně se jim řehtali, jako by chápali proč a zač, a zatím
nevěděli, co si o tom mají myslit, ti dva si to mezi sebou pekli sami, jestli
se toho časem nedopídil řádný manžel buď z anonymního dopisu, nebo <span class="calibre17">od obligátního mladičkého Jonese, který je ve
vrcholném okamžiku zastihl pevně objaté v milostné póze a upozornil ho, jak
neřádně si počínají, byl z toho domácí krach, spanilá hříšnice na kolenou prosila
svého pána a velitele za odpuštění a slibovala, že s ním poměr přeruší a nebude
ho k sobě pouštět, jen ať nad tím zarmoucený manžel zamhouří oko a zapomene,
co bylo, usedavě plakala a přitom záludně mžourala, protože jich asi bylo víc.
On sám při svém skeptickém založení si myslí a nijak se tím netají, že nějaký
chlap (nebo celý chumel chlapů), zapsaný v seznamu paniných kandidátů, pořád
číhá poblíž, ať si je třeba teoreticky vzato nejvzornější manželka na světě a celkem
spolu vycházejí, pokud si nepamětliva svých povinností neumane, že má
manželského živobytí po krk a s jistým rozechvěním si v spořádaných mezích
zaflirtuje, aby ji s nekalými úmysly zahrnovali pozorností, a nakonec pak s láskou
přilne k jinému, z čehož pak vznikají <span class="mlpznakkurziva11b">liaisony </span>mezi
dosud pohlednými vdanými čtyřicátnicemi a mladšími muži, jak o tom sdostatek
svědčí lekcterý proslavený případ zamilovaných žen.</span></p>

<p class="mlptext">Věčná škoda, že takový mladík, jako je soused, zřejmě obdařený
slušnou dávkou rozumu, maří drahocenný čas s ženštinami lehkých mravů, které ho
lehce mohou něčím nadosmrti obdarovat. Po vzoru blahého staromládenectví,
jakmile se objeví ta Pravá, pojme ji za choť, ale zatím je pro něho ženská
společnost <span class="mlpznakkurziva11b">conditio sine qua non,</span> přitom
však má vážné pochybnosti, ne že by chtěl na Štěpánovi vyloudit něco o slečně
Fergusonové (nejspíš jeho vůdčí hvězdě, která ho tak časně zrána přivedla do
Irishtownu), ale že se zálibně kochal představou, jak se mládenec uchází o dívčinu,
jak dvakrát až třikrát za týden chodí mezi hihňavé, nadobro nemajetné slečinky
a jak podle předpisů nejprve sype lichotky a chodí na procházky, k nimž patří
zamilované mazlení a květiny a čokoládové zákusky. Chyba, jestli ho, člověka
bez rodiny a bez domova, v jeho věku odírá nějaká domácí, horší než macecha.
Podivné věci, které zničehožnic utrousí, vábí jeho, staršího, je mu o několik
let víc, je jako jeho otec. Rozhodně by měl něco pořádného pojíst, třeba
vaječný punč s nefalšovanou mateřskou krmí, nebo aspoň podomácku vajko na
měkko.</p>

<p class="mlptext">– V kolik jste večeřel? zeptal se štíhlé postavy s unavenou,
leč nevrásčitou tváří.</p>

<p class="mlptext">– Někdy včera, řekl Štěpán.</p>

<p class="mlptext">– Včera, křikl Bloom, a tu si vzpomněl, že je už zítra, pátek.
No jo, to myslíte, že je po dvanácté.</p>

<p class="mlptext">– Předevčírem, opravil se Štěpán.</p>

<p class="mlptext">Bloom se zadumal, všecek ohromen touto novinou. Stejnýma očima
se na všechno nedívají, ale jistá obdoba mezi nimi přece je, jako by se jejich
myšlení ubíralo stejným směrem. V jeho věku někdy před dvaceti lety si sám
omočil v politice a v době Brokového Fostera se málem ucházel o poslaneckou
hodnost, při té vzpomínce (už sama o sobě mu lahodila) se mu vybavilo, že i on
kdysi kradmo holdoval takovýmto krajním názorům. Například otázka pachtýřů
vypuzených z držby; ač teprve v plenkách, silně zaměstnávala lidi, on sice,
netřeba dodávat, se jejím heslům neupsal ani na nich neulpěl, dost jich bylo
planých, ale přece jen měl zpočátku plné porozumění pro selské vlastnictví, v němž
viděl projev moderního smýšlení, z této jednostrannosti se však poněkud
vyléčil, dokonce si vysloužil výtku, že v smělých názorech zachází dál než
Michael Davitt, hlasatel návratu k půdě, a proto tak těžce nesl, co mu
nestoudně vmetli do tváře na shromáždění klanů Barneyho Kiernana, takže ač
zhusta nechápaný a naprosto neútočný, tentokrát vystoupil z rezervy a obrazně
řečeno mu dal do frňáku, přitom však si byl ohledně politiky až příliš vědom,
kolik životů stojí propaganda a vzájemné osočování a co bídy a utrpení nezbytně
přináší zejména mladým lidem, jedním slovem přemožení nejzdatnějších. Buď jak
buď, po zvážení důvodů pro a proti, anžto táhne na jednu, je načase sebrat se a
jít spát. Chyba jen, že přivést ho domů je trochu riskantní, všelicos se může
stát (ta se vám umí rozkatit) a bude mít peklo jako tu noc, co si domů na
Ontario Terrace nesoudně přivedl psa (neznámé rasy) s chromou packou, stejné
oba ty případy nejsou, ale naprosto nestejné zas ne, on má taky poraněnou ruku,
jako dnes si na to vzpomíná, vždyť byl takříkajíc při tom. Naproti tomu
navrhnout Sandymount nebo Sandycove, na to je moc pozdě, a tak kolísal, má-li
tam, či onam… Všechno tomu nasvědčuje, že celkem vzato nejlíp udělá, když se
toho chopí oběma rukama. Zpočátku vypadal na upjatce a nemluvu, ale už ho to
přechází. Až mu o tom řekne, dost možná, že jak se říká neposkočí radostí, a mrzuté
je, že neví, jak začít a povědět, jestli by nepřijal jeho návrh, když dovolí, s
největším potěšením že mu věnuje pár grošů nebo nějaké šatstvo, pokud mu padne.
Alespoň, bez dlouhých cirátů to vzal zkrátka, šálek Eppsova kakaa a nouzové
lůžko s nějakou houní a místo polštáře složený zimník. Pobude u hodných lidí a dušička
bude v peří. Špatného na tom pranic nebude, jestli se ovšem nestrhne randál.
Nezbývá než vyrazit, protože milý rozvera, slaměný vdovec, sedí jak pecka a zavítat
do milovaného Queenstownu, k tomu se nějak nemá, stopa tohoto pochybného
individua příštích pár dní bezpochyby skončí někde za Sheriff Street v hampejzu
vysloužilých krasavic, a tam bude hned drásat city mořských panen anekdotami o šestiranných
revolverech, tak tropicky žhavými, že nad nimi krev v žilách tuhne, a hned zas
s neurvalým zalíbením muchlat jejich zmohutnělé vnady, k tomu pak mohutně
popíjet domácí pálenku a prášit o sobě, kdo vlastně je, jak pan Algebra porůznu
uvádí, mé jméno a adresa je XX. Přitom se pod fousy smál, jak tomu přeborníkovi
v sakrování odsekl, jeho Bůh že je žid. Pokousání od vlka se ještě snese, k zlosti
je dát se pokousat ovcí. V tom jsou ti choulostiví Achillové nejzranitelnější,
tvůj Bůh je žid a oni si zatím většinou představují, že pochází z Carrick-on-Shannon
nebo odněkud ze sligoského hrabství.</p>

<p class="mlptext">– Byl bych pro to, po zralé úvaze nakonec prohodil náš hrdina
a opatrně strkal podobenku do kapsy, abyste šel se mnou a o věci si promluvil,
protože je tady dusno. Kvartýr mám kousek odtud. Ta brynda se nedá pít. Počkat,
já to zatáhnu.</p>

<p class="mlptext">Nejlepší je vypadnout, ostatek půjde jako nic, při opatrném
strkání podobenky do kapsy kývl na majitele putyky, ten však jako by…</p>

<p class="mlptext">– Ano, to je ono, ubezpečil Štěpána, tomu, když na to přijde,
jestli k Bronzové hlavě nebo jinak, bylo víceméně…</p>

<p class="mlptext">Jeho (Bloomovým) čiperným mozkem se honily všelijaké utopické
záměry. Vzdělání (zaručeně solidní), literatura, novinářství, odměněné
delikatesy, nejmodernější reklama, vodoléčba a koncertní turné po anglických
přímořských lázních, v divadle nabito, peníze se jen hrnou, italská dueta s bezvadnou
původní výslovností a hromada jiných věcí, nač je celému světu hlásat na
střechách a k tomu ždibec štěstí. Hlavní je začít. Nic by za to nedal, že má
hlas otce svého a o něj opře své naděje, je to vyložená věc, bude tedy dobře a nic
se nestane, když na to zavede řeč, a hned…</p>

<p class="mlptext"><span class="calibre17">Drožkář se zmocnil novin a přečetl
jim z nich, že bývalý místokrál lord Cadogan někde v Londýně předsedal na
slavnostním obědě drožkářského spolku. Tuto senzační zprávu přivítali mlčením a
několikerým zívnutím. Stařík v koutě, který dosud jevil špetku života, jim
přečetl, že sir Anthony MacDonnell odjel z eustonského nádraží na letohrádek
ministerského předsedy nebo tak nějak. Ozvěnou se na tuto poutavou zprávu ozvalo
a proč.</span></p>

<p class="mlptext">– Půjč nám, starouši, to písmo, ať se na ně mrknem, řekl
poněkud nedůtklivě starý námořník.</p>

<p class="mlptext">– Beze všeho, řekl na to oslovení stařík.</p>

<p class="mlptext">Z futrálu, který měl matróz u sebe, vylovil zelené okuláry a pomaloučku
si je zahákl na nos a za obě uši.</p>

<p class="mlptext">– To jste trop na oči? zeptal se soucitný jakoby obecní písař.</p>

<p class="mlptext">– Inu, odpověděl mořeplavec s žíhanou bradou, zřejmě tak
trochu milovník literatury, a z mořsky zelených střílen, jak by se daly okuláry
nazvat, na něho začuměl, beru si je na čtení. Je to od písku v Rudém moři.
Kdysi jsem čítal, abych tak řek, potmě. Nejradš jsem měl <span class="mlpznakkurziva11b">Tisíc a jedna noc</span> a <span class="mlpznakkurziva11b">Je červená jak růžička.</span></p>

<p class="mlptext">Tlapou rozevřel noviny, nad čímsi se zahloubal, nad utopenými
nebo nad slavnými výkony kriketového krále, Iremonger za Nottingham uhrál více
než stovku v druhém viketu, majitel (k Ireovi zcela nevšímavý) si zatím úporně
rozšněrovával zřejmě nové nebo obnošené boty, které ho asi tlačily, protože
brumlal na toho, kdo mu je prodal, kdežto ostatní, podle grimas soudíc ještě bdící,
buď tupě civěli před sebe, nebo trousili všední poznámky.</p>

<p class="mlptext">Zkrátka a dobře Bloom pochopil, na čem je, a vstal první, aby
se neomrzeli, a protože dal slovo, že to tentokrát sám zapraví, moudře na to
pamatoval, a když se druzí nedívali, letmým pohledem na rozloučenou sotva
znatelně šenkýři naznačil, že platí útratu v celkové horentní částce čtyřpeníku
(tuto částku čtyř měďáků, doslova posledních Mohykánů, tam nenápadně nechal
ležet), už dříve si totiž na ceníku, vyvěšeném přímo naproti, aby si to každý
mohl přečíst, všiml, že tam zřetelnými číslicemi stojí káva 2 penny, zákusek
detto, a upřímně řečeno, jak říkává Wetherup, cenu má nejmíň dvojnásobnou.</p>

<p class="mlptext">– Pojďte, byl mu tou radou, chtěje <span class="mlpznakkurziva11b">séance</span> ukončit.</p>

<p class="mlptext">Všiml si, že se mu lest daří a cesta je volná, vyšli tedy
spolu z boudy či krčmy od elitní družiny matróza a spol., které z <span class="mlpznakkurziva11b">dolce far niente</span> vytrhne snad jen zemětřesení.
Štěpán přiznal, že je mu pořád mizerně a bídně, chvilku zůstal stát u… u dveří
do…</p>

<p class="mlptext">– Jednu věc vůbec nechápu, řekl bez rozmyšlení, jen aby se
blýskl, proč večer převracejí v kavárnách stoly vzhůru nohama, totiž proč
převracejí židle na stůl vzhůru nohama.</p>

<p class="mlptext">Na tento postřeh vždycky pohotový Bloom bez váhání odvětil a rovnou
řekl:</p>

<p class="mlptext">– Aby mohli ráno zamést podlahu.</p>

<p class="mlptext">Po těch slovech se kolem něho hbitě prosmekl a upřímně a zároveň
omluvně se společníkovi přiznal, že chce jít po jeho pravici, že je to jeho
zvyk, mimochodem že ten zvyk je klasicky řečeno jeho Achillova pata. Štěpán
sice není dosud pevný v kramflecích, ale nadýchat se nočního vzduchu je jistě
požitek.</p>

<p class="mlptext"><span class="calibre17">– On (vzduch) vám za
chvilku prospěje, řekl Bloom a myslel tím taky procházku. Jen se projděte a hned
z vás bude jiný člověk. Opřete se o mě.</span></p>

<p class="mlptext">I vsunul levou paži do Štěpánovy pravé, i vedl ho.</p>

<p class="mlptext">– Ano, řekl nejistě Štěpán, jak se mu zazdálo, že se ho dotýká
jakési divné tělo jinačího člověka, měkkýšovité, batolivé a všelijaké.</p>

<p class="mlptext">Tak minuli strážnou budku s kamením, košík atd., kde pomocný
městský dělník, někdejší Gumley, podle všeho dosud spočíval, jak zní fráze, v náručí
Murphyově a snil o nových hvozdech a pastvinách. Co se rakve plné kamení týče,
není to špatná obdoba, protože z nějakých osmdesáti volebních okresů ho
ukamenovalo dvaasedmdesát, totiž ty, které za roztržky od něho zběhly, z nich
pak zvláště do nebe vychvalovaný selský stav a možná zrovna ti z držby vypuzení
pachtýři, kterým on vymohl zpátky usedlost.</p>

<p class="mlptext">I šli dál, a jak se tak zavěšeni do sebe ubírali přes
Beresford Place, povídali si o hudbě, jako čirý amatér chová on, Bloom, k této
umělecké formě největší lásku. Wagnerovská hudba, svým způsobem, to uznává,
sice velkolepá, je pro něho těžká a při prvním poslechu se těžko sleduje, zato
hudba Mercadantových <span class="mlpznakkurziva11b">Hugenotů,</span>
Meyerbeerových <span class="mlpznakkurziva11b">Sedmi posledních slov</span> a Mozartovy
<span class="mlpznakkurziva11b">Dvanácté mše</span> ho přímo opájí, její <span class="mlpznakkurziva11b">Gloria</span> je podle něho vrcholem prvotřídní hudby,
všechno ostatní se před ní musí schovat. Posvátnou hudbu katolické církve má
neskonale raději, než co v této branži nabízí konkurenční podnik, třeba
kostelní písně Moodyho a Sankeyho nebo <span class="mlpznakkurziva11b">Povel mi
žít a jako tvůj protestant žít budu.</span> Bezmezně se obdivuje Rossiniho <span class="mlpznakkurziva11b">Stabat Mater,</span> dílu hýřícímu nesmrtelnými
partiemi, v němž jeho žena madam Marion Tweedyová slaví úspěch přímo senzační,
čímž, lze říct, ještě rozhojňuje své vavříny a všechny ostatní nadobro
zastiňuje, a to v jezuitském kostele v Horní Gardiner Street, až ke dveřím bývá
ta svatyně nabita exporty, totiž experty. Všichni svorně soudí, že se jí žádná
nevyrovná, už to stačí, že v chrámu určeném posvátné hudbě se ozvalo všeobecné
přání, aby opakovala. Víc se mu sice líbí lehká opera jako <span class="mlpznakkurziva11b">Don Giovanni</span> a <span class="mlpznakkurziva11b">Marta,</span>
hotový skvost ve svém oboru, ale při všech povrchních znalostech má <span class="mlpznakkurziva11b">penchant</span><a href="../Text/odysseus_012.html#_ftn311" title="" class="pcalibre1 pcalibre msofootnotereference calibre16" id="_ftnref311"><i class="calibre1">[311]</i></a> pro přísně klasickou školu
takového Mendelssohna. A když už je o tom řeč, oblíbené staré melodie Štěpán
bezpochyby zná, <span class="mlpznakkurziva11b">par excellence</span> připomene
Lionelovu arii v <span class="mlpznakkurziva11b">Martě, M’appari,</span> tu
dokonale zazpívanou kupodivu vyslechl, nebo spíš přeslechl včera, a nemálo si
té cti váží, z úst Štěpánova váženého pana otce v podání, na jaké by se druzí
nevzmohli. Na zdvořile přednesený dotaz Štěpán řekl, ty že nezná, zato spustil
chvalozpěv na Shakespearovy písně, aspoň ty z jeho doby nebo přibližně stejné,
od takového loutnisty Dowlanda, ten bydlel ve Fetter Lane vedle bylináře Gerarda
a <span class="mlpznakkurziva11b">annos ludendo hausi,</span><a href="../Text/odysseus_012.html#_ftn312" title="" class="pcalibre1 pcalibre msofootnotereference calibre16" id="_ftnref312"><i class="calibre1">[312]</i></a><span class="mlpznakkurziva11b"> Doulandus,</span> sám se <span class="calibre17">chystá koupit ten nástroj od pana Arnolda Dolmetsche, na toho si Bloom</span>
nějak nevzpomíná, jméno je mu však rozhodně povědomé, za pětašedesát zlaťáků, a
na Farnabyho a syna s jejich duchaplným členěním na <span class="mlpznakkurziva11b">dux</span> a <span class="mlpznakkurziva11b">comes</span><a href="../Text/odysseus_012.html#_ftn313" title="" class="pcalibre1 pcalibre msofootnotereference calibre16" id="_ftnref313"><i class="calibre1">[313]</i></a><span class="mlpznakkurziva11b"> </span>a na Byrda (Williama), ten prý hrával na
virginály v královské kapli a všude, kde na ně přišel, a na jistého Tomkinse s
jeho hříčkami a popěvky a na Johna Bulla.</p>

<p class="mlptext">Na řetězem hrazené vozovce, k níž docházeli, vykračoval po
vozovce kůň, táhl koště a smetal dlouhý pokos bláta, takže si Bloom při tom
hřmotu nebyl docela jist, jestli správně pochytil zmínku o pětašedesáti
zlaťácích a o Johnu Bullovi. Zeptal se, má-li to být politická veličina toho
jména, že obě jména znějí stejně, je zvláštní náhoda.</p>

<p class="mlptext">U řetězů kůň při otáčení pomalu uhnul stranou, Bloom měl jako
vždycky oči na šťopkách, a tak druhého zlehka zatahal za rukáv a žertem
prohodil:</p>

<p class="mlptext">– Tuto noc je náš život v nebezpečí. Pozor na parní válec.</p>

<p class="mlptext">Zůstali stát. Bloom si prohlížel hlavu koně, zdaleka se
nepáčícího na pětašedesát zlaťáků, jak se pojednou ve tmě zblízka vynořil,
takže vypadal nějak nově, jako nějaká jiná sestava kostí, ba i kůže, jako něco,
co chodí po čtyřech, natřásá kyčle, má černý zadek, klátí ohonem, věší hlavu,
vystrkuje zadní nohu dopředu, zatímco pán svého stvoření sedí zahloubán na
kozlíku. Takové milé nebohé hovádko, škoda že nemá u sebe kostku cukru, ale jak
moudře zapřemítal, člověk nepočítá, co se všechno naskytne. Je to hloupoučké,
lekavé nemehlo, naprosto nezáludné. On by v těchto rozměrech, zauvažoval, i takový
psí panchart od Barneyho Kiernana byl strašlivý na pohled. Zvíře samo za to
nemůže, jakou má stavbu těla, třeba takový velbloud, koráb pouště, který si z hroznů
přepaluje do hrbu pálenku. Z devíti desetin se dají zavřít do klece nebo
ochočit, s výjimkou včely není nad lidský um, velrybu chytíš na harpuní
hornódli, aligátora pošimráš na ocásku, a hned pochopí, oč jde; kokrháči
nakreslíš křídou kruh; tygr, můj orlí zrak. Tyto časové úvahy o hovadech
polních mu zaměstnávaly mysl zatoulanou od Štěpánových slov, zatímco koráb
ulice prováděl manévry a Štěpán pořád vykládal o tom velezajímavém…</p>

<p class="mlptext">– Co jsem to povídal? Už to mám! Mou ženu, vpadl <span class="mlpznakkurziva11b">in medias res,</span> by nadmíru potěšilo, kdyby se s vámi
seznámila, ona má totiž hudbu všeho druhu náruživě ráda.</p>

<p class="mlptext">Úkosem se přívětivě zahleděl na Štěpánův profil, celá matka,
vůbec ne ten rošťácký typ, na který málo platné všechny letí, není na to asi
stavěný.</p>

<p class="mlptext">Pakliže má, jak se domýšlí, otcovo nadání, rýsují se před ním
nové možnosti, třeba takový pondělní koncert lady Fingallové ve prospěch irské
výroby a aristokrati vůbec.</p>

<p class="mlptext">Na nápěv <span class="mlpznakkurziva11b">Končí mladost vezdejší</span>
od Jana Pietera Sweelincka, Holanďana z Amsterodamu, odkud jsou harapanny, mu
pak vylíčil znamenité variace. Ještě raději má starou německou píseň od
Johannesa Jeepa o jasném moři a hlasech sirén, těch líbezných vražedkyň mužů,
nad kterou Bloom zrozpačitěl:</p>

<p class="mlpversei">Von der Sirenen Listigkeit<br/>
Tun die Poeten dichten.<a href="../Text/odysseus_012.html#_ftn314" title="" class="pcalibre1 pcalibre msofootnotereference calibre16" id="_ftnref314">[314]</a></p>

<p class="mlptext">Přezpíval počáteční takty a spatra mu je překládal. Bloom
pokývl hlavou, že všemu rozumí, jen ať zpívá dál, a on zpíval.</p>

<p class="mlptext"><span class="calibre17">Je to fenomenálně krásný
tenorový hlas, převzácný dar, to on, Bloom,</span> rozpozná, jen se ozve, když
si ho vypěstuje u nějakého uznaného odborníka na tvorbu hlasu, třeba
Barraclougha, a k tomu se naučí číst noty, tady, kde je barytonů deset za
krejcar, dostane zaplaceno, kolik bude chtít, a v dohledné době si jím ten
šťastlivec zjedná <span class="mlpznakkurziva11b">entrée</span> do nóbl domů ve
vilových čtvrtích, patřících peněžním magnátům velkoobchodu a aristokratům, a při
svém bakalářství (což je obrovský trumf) a uhlazeném vystupování, jímž dobrý
dojem jen utvrdí, jistě sklidí nevšední úspěch, neboť je obdařen inteligencí, k
tomu účelu i jiným potřebám jak stvořenou, jen když bude náležitě dbát na
oblečení, aby se ještě víc vloudil do jejich přízně, mladičký nezasvěcenec do
krejčovských nuancí lepší společnosti totiž nechápe, o jakou maličkost může
brknout. Postačí pár měsíců a už předem ho vidí, jak u nich hlavně o vánočních
svátcích vystupuje na hudebních a uměleckých <span class="mlpznakkurziva11b">conversaziones</span><a href="../Text/odysseus_012.html#_ftn315" title="" class="pcalibre1 pcalibre msofootnotereference calibre16" id="_ftnref315"><i class="calibre1">[315]</i></a><span class="mlpznakkurziva11b">,</span> jak rozviřuje holubníky krasotinek a neodolatelně
vábí dámy dychtivé vzruchů, takových případů je, pokud ví, zaznamenáno hodně,
vždyť on sám kdysi, kdyby byl o to stál, jako nic mohl… K tomu ovšem přistoupí
peněžní zisk plynoucí z profesorského honoráře, ten taky není k zahození. Ne že
by se, dodal mimochodem, pro mrzký zisk měl po léta věnovat výhradně lyrické
opeře, ale málo platné, je to krok ke kýženému cíli a z monetárního a mentálního
hlediska neznamená to žádnou úhonu a někdy je každá drobnost dobrá, stane se,
že ve chvíli potřeby přijde šek náramně vhod. A ostatně i když poslední dobou
vkus značně upadl, taková původní hudba, jiná než do omrzení konvenční, rázem
přijde do módy, protože pro dublinský hudební svět to bude určitě novinka po té
fádní kupě líbivých sólových tenorů, které důvěřivému obecenstvu cpe Ivan St.
Anstel a Hilton St. Just a jejich <span class="mlpznakkurziva11b">genus omne</span><a href="../Text/odysseus_012.html#_ftn316" title="" class="pcalibre1 pcalibre msofootnotereference calibre16" id="_ftnref316"><i class="calibre1">[316]</i></a><span class="mlpznakkurziva11b">.</span> Ano, trumfy má v ruce, bez nejmenší pochyby to
vyhraje, naskýtá se mu skvělá příležitost udělat si jméno a získat u spoluobčanů
vážnost a vyrazit z nich těžké prachy a uspořádat abonentní koncerty pro
mecenáše z Kingstreethouse, jestli se najde nějaký příznivec, který ho, jak se
říká, vykopne nahoru – jenže je to velké <span class="mlpznakkurziva11b">jestli</span>
– a rázně ho postrčí vpřed a tak mu ušetří nezbytné průtahy, které tolikrát
podrazí nohy zhýčkanému miláčkovi štěstěny, stejně mu to za mák neublíží,
protože se stane svým pánem a po chvilkách, když se mu zachce, bude mít spoustu
času věnovat se literatuře a s jeho pěveckou dráhou se to nebude bít a taky
jinak mu to nebude na újmu, protože to bude čistě jeho věc. Stačí natáhnout
ruku. Jen proto se ho on, který má v nose a kdeco vyčenichá, vůbec drží.</p>

<p class="mlptext">A tehdy kůň… někdy později mu při vhodné příležitosti hodlá
(totiž Bloom), aniž se bude podle zásady co tě nepálí nehas někomu plést do
soukromých záležitostí, poradit, aby přerušil styky s jistým slibně začínajícím
praktickým lékařem, který ho, jak pozoruje, rád pomlouvá, ba do jisté míry ho
pod rouškou rozjařenosti za jeho zády tupí či jak to nazvat, což – slovní
hříčky stranou – na tu stránku lidské povahy vrhá ošklivé postranní světlo.</p>

<p class="mlptext"><span class="calibre17">Kůň, takřka nevěda kudy
kam, zůstal stát, vztyčil velkolepý chocholatý ohon, přispěl svou troškou a na
zem, kde to koště brzo zamete a utře,</span> upustil tři kouřící hromádky
kobylinců. Pomalu třikrát po sobě se z plného zadku vykálel. Velmi lidsky jeho
kočí čekal, až bude hotov (nebo hotova), a trpělivě seděl na svém kosatém voze.</p>

<p class="mlptext">Bloom se Štěpánem využili tohoto <span class="mlpznakkurziva11b">contretemps</span> a bok po boku prošli mezírkou mezi
řetězy, oddělenými sloupkem, překročili kaluž bláta a pustili se napříč k Dolní
Gardiner Street, Štěpán přitom furiantsky, leč nijak hlučně zpíval konec
balady:</p>

<p class="mlpversei">Und alle Schiffe brücken.<a href="../Text/odysseus_012.html#_ftn317" title="" class="pcalibre1 pcalibre msofootnotereference calibre16" id="_ftnref317">[317]</a></p>

<p class="mlptext">Kočí neřekl ani slovo, ať dobré, špatné, či nijaké. Usazen na
kárce jen pozoroval ty postavy, obě temné, jednu tělnatou, druhou hubenou – jak
kráčejí k železničnímu mostu <span class="mlpznakkurziva11b">dát se oddat od otce
Mahera.</span> Jak kráčeli, chvílemi se zastavovali a zas kráčeli dál a pokračovali
v svém <span class="mlpznakkurziva11b">tête-à--tête</span> (jehož se on vůbec
nezúčastnil) o sirénách, škůdkyních mužského rozumu, s příměsí jiných námětů
téže kategorie, o uzurpátorech a jejich dějinných příkladech a člověk v umetací,
nebo dalo by se taky říct uspávací kárce, který je ostatně na tu dálku vůbec
neslyšel, prostě na konci Dolní Gardiner Street seděl na kozlíku a <span class="mlpznakkurziva11b">hleděl za jejich kárkou.</span></p>

<p class="mlphvezdicky">* * *</p>

<p class="mlptextbez1radkui1">Po jakých souběžných drahách se Bloom a Štěpán při
návratu ubírali?</p>

<p class="mlptextbez1radku4">Normálním chodeckým krokem společně vyrazili z Beresford
Place a v zmíněném pořadí se ubírali po dolní a střední Gardiner Street na
západní stranu Mountjoy Square: volným krokem pak oba mířili vlevo a nedopatřením
zabočili až na roh severní strany Temple Street; volným krokem, přerušovaným
zastávkami, mířili pak po severní straně Temple Street na Hardwicke Place.
Zpomaleným chodeckým krokem každý zvlášť pak dorazili na okrouhlé prostranství
před Jiřího kostelem a prošli je napříč, neboť tětiva je v každé kružnici menší
než protilehlý oblouk.</p>

<p class="mlptextbez1radkui1">Copak ti duumvirové cestou produmali?</p>

<p class="mlptextbez1radku4">Hudbu, literaturu, Irsko, Dublin, Paříž,
přátelství, ženu, prostituci, životosprávu, působení plynového nebo obloukového
světla nebo žárovek na vzrůst okolních paraheliotropických stromů, volně
přístupné obecní nádoby na smetí, katolickou církev, kněžský celibát, irský
národ, jezuitskou výchovu, svobodná povolání, lékařské studium, včerejší den,
neblahý vliv předsobotí, Štěpánovo zhroucení.</p>

<p class="mlptextbez1radkui1">Zjistil Bloom společné podobnosti mezi tím, jak kdo
z nich reaguje či nereaguje na zkušenost?</p>

<p class="mlptextbez1radku4">Oba jsou vnímaví na umělecké dojmy, spíše hudební
než sošné nebo malířské. Oba mají raději pevninský než ostrovní životní styl,
spíš předoceánské než zaoceánské bydliště. Oba od malička cepovaní domáckou
výchovou a zděděným sklonem k jinověrecké zarputilosti prohlašovali, že nevěří
v mnohé pravověrné nauky náboženské, národní, společenské i mravní. Oba
uznávali střídavě podnětné a útlumné působení heterosexuálního magnetismu.</p>

<p class="mlptextbez1radkui1">Rozcházely se v některých bodech jejich názory?</p>

<p class="mlptextbez1radku4">Štěpán otevřeně nesouhlasil s Bloomovým názorem
na nutnost životosprávné a občanské svépomoci, Bloom zase mlčky nesouhlasil se
Štěpánovými názory na věčné uplatňování lidského ducha v literatuře. Bloom
skrytě souhlasil se Štěpánovou opravou anachronismu, podle níž datum obrácení
irského národa od druidství ke křesťanství Patrikem, synem Calpurna, syna
Potitova, syna Odyssova, poslaným od papeže Celestina I. r. 432 za panování
Learyho, se překládá někdy do r. 260 za panování Cormace MacArta († 266 po
Kr.), který se v Sletty udávil nedokonale spolknutým pokrmem a byl pochován v Rossnaree.
<span class="calibre17">Zhroucení, které Bloom přisuzoval prázdnému
žaludku a některým nestejnoměrným chemickým sloučeninám břečky a silných
lihovin, urychleným duševním vypětím a prudkým vířivým pohybem ve vysilujícím
prostředí, Štěpán zase připisoval znovuvynoření jitřního obláčku (který předtím
oba zpozorovali z dvojího stanoviště, ze Sandycove a z Dublinu), zprvu
velikého jako ženská ruka.</span></p>

<p class="mlptextbez1radkui1">Byly jejich názory v jednom bodě shodné a záporné?</p>

<p class="mlptextbez1radku4">O působení plynového nebo elektrického světla na
vzrůst okolních paraheliotropických stromů.</p>

<p class="mlptextbez1radkui1">Přetřásal Bloom už dříve na toulkách podobné náměty?</p>

<p class="mlptextbez1radku4"><span class="calibre17">R. 1884 v noci
s Owenem Goldbergem a Cecilem Turnbullem venku na ulicích mezi Longwood Avenue
a Leonardovým nárožím a mezi Leonardovým nárožím a Synge Street a mezi Synge
Street a Bloomfeld Avenue. R. 1885 po večerech s Percym Apjohnem, opřen zády o zeď
mezi Gibraltarskou vilou a Bloomfeldovým domem v Crumlinu, v uppercrosské
baronii. R. 1886 občas s náhodnými známými a slibnými kupci na prahu, v předsíni,
ve voze třetí třídy předměstských tratí. R. 1888 často s majorem Brianem
Tweedym a jeho dcerou slečnou Marion Tweedyovou, buď společně, nebo jednotlivě
na pohovce u Matthewa Dillona v Roundtownu. Jednou r. 1892 a jednou r. 1893 s Juliem
Mastianskym, pokaždé v salóně svého domu na západní straně Lombard Street.</span></p>

<p class="mlptextbez1radkui1">Jakou úvahu o nepravidelném sledu dat 1884, 1885, 1886,
1888, 1892, 1893, 1904 pronesl Bloom, než došli k cíli?</p>

<p class="mlptextbez1radku4">Uvažoval, že postupné rozšiřování pole
jednotlivcova vývoje i zkušenosti je zpětně doprovázeno zmenšováním opačné
oblasti vztahů mezi jednotlivci.</p>

<p class="mlptextbez1radkui1">Jak například?</p>

<p class="mlptextbez1radku4">Od nebytí k bytí přechází k mnohým a jakožto
jeden je přijímán: bytí mezi bytím je on s každým jako každý s každým: když pak
z bytí odejde do nebytí, všemi bude jakoby nevnímán.</p>

<p class="mlptextbez1radkui1">Jaký posunek učinil Bloom, když došli k cíli?</p>

<p class="mlptextbez1radku4">Na schůdkách čtvrtého ze stejněrůzných lichých
čísel, v Eccles Street č. 7, maně hmátl do zadní kapsy u kalhot po klíči od
domu.</p>

<p class="mlptextbez1radkui1">A byl tam?</p>

<p class="mlptextbez1radku4">Byl v příslušné kapse u kalhot, které měl na sobě
předevčírem.</p>

<p class="mlptextbez1radkui1">Proč se nad tím dvojnásob rozhořčil?</p>

<p class="mlptextbez1radku4">Protože zapomněl a protože si vzpomněl, že si
dvakrát připomněl, ať nezapomene.</p>

<p class="mlptextbez1radkui1">Jakou dvojí možnost měli před sebou ti dva, z nichž
jeden byl bez klíče ze schválnosti, druhý ze zapomnětlivosti?</p>

<p class="mlptextbez1radku4">Vstoupit, nebo nevstoupit. Zaklepat, nebo
nezaklepat.</p>

<p class="mlptextbez1radkui1">Pro co se Bloom rozhodl?</p>

<p class="mlptextbez1radku4">Pro fintu. Nohama opřen o nizounkou zídku přelezl
mřížku u suterénu, klobouk si přimáčkl na hlavu, na dvou styčných místech se
chytil vodorovných a kolmých prutů, celou výškou pěti stop devíti a půl palce
se na dvě stopy deset palců spustil nad suterénní chodník, potom mřížku pustil,
takže se volně pohyboval v prostoru a na zmírnění nárazu při pádu se přikrčil.</p>

<p class="mlptextbez1radkui1">A padl?</p>

<p class="mlptextbez1radku4">Plnou známou tělesnou vahou jedenácti kamenů a čtyř
liber, dosvědčenou cejchovaným přístrojem na občasné samovážení v oficíně
lékárníka a drogisty Francise Froedmana na severní straně Frederick Street č. 19,
na poslední svátek Nanebevstoupení, totiž dvanáctého května přestupného roku
tisíc devět set čtyři křesťanského letopočtu (židovského letopočtu pět tisíc
šest set šedesát čtyři, muslimského letopočtu tisíc tři sta dvacet dva), zlaté
číslo 5, epakta 13, sluneční cyklus 9, nedělní písmeno CB, římská indikce 2, juliánská
perioda 6617, MXMIV.</p>

<p class="mlptextbez1radkui1">Vstal nepohmožděn otřesem?</p>

<p class="mlptextbez1radku4">Zaujal zas pevnou rovnováhu, vstal sice nárazem
otřesen, leč nepohmožděn, vší silou se opřel do rozviklaného okolku skleněných
dveří, až pošoupl petlici, a stejným přitlačením na veřeje oklikou přes
přilehlou umývárnu vnikl do kuchyně, rozškrtl fosforovou sirku, otočením kohoutku
uvolnil svítiplyn, zapálil vysoký plamen, ten zreguloval na klidný žár a nakonec
rozsvítil přenosnou svíčku.</p>

<p class="mlptextbez1radkui1">Jaký nespojitý sled obrazů zatím vnímal Štěpán?</p>

<p class="mlptextbez1radku4">Opřen o mřížku suterénu pozoroval přes průhledné
kuchyňské tabulky, jak nějaký člověk reguluje plynový plamen o svítivosti 14
svíček, jak nějaký člověk rozsvěcí svíčku, jak nějaký člověk jednu po druhé
zouvá boty, jak nějaký člověk odchází z kuchyně a v ruce drží svíčku o svítivosti
jedné svíčky.</p>

<p class="mlptextbez1radkui1">Objevil se ten člověk jinde?</p>

<p class="mlptextbez1radku4">Za čtyři minuty bylo přes poloprůsvitné
polokruhové okýnko nad předsíňovými dveřmi znát blikot jeho svíčky. Předsíňové
dveře se znenáhla otočily ve veřejích. V prázdné prostoře předsíňových dveří se
ten člověk znovu objevil bez klobouku, se svíčkou.</p>

<p class="mlptextbez1radkui1">Uposlechl Štěpán jeho pokynu?</p>

<p class="mlptextbez1radku4">Ano, zlehounka vstoupil dovnitř, pomohl zavřít
dveře a upevnit je řetízkem a zlehounka sledoval přes předsíň člověkův týl a plstí
tlumená chodidla a rozžatou svíci kolem ozářené škvíry ve dveřích vlevo a po
točitém schodišti s více než pěti stupínky opatrně dolů do Bloomovic kuchyně.</p>

<p class="mlptextbez1radkui1">Co udělal Bloom?</p>

<p class="mlptextbez1radku4">Prudkým fouknutím na plamen zhasl svíčku, k ohništi
přitáhl dvě obyčejné dřevěné židle s vyhloubeným sedadlem, jednu pro Štěpána,
lenochem otočenou k suterénnímu oknu, druhou podle potřeby pro sebe, poklekl na
jedno koleno a z napříč poskládaných pryskyřičných třísek, pestrobarevných
papírů a nepravidelných mnohohranů nejlepšího Abramova uhlí, tuna za
jednadvacet šilinků, ze skladu firmy Flower a M’Donald v Oliver Street č. 14,
nakupil hraničku, na třech místech, kde z ní vyčníval papír, ji fosforovou
sirkou podpálil, a tak potenciální energii obsaženou v palivu uvolnil tím, že
dopustil, aby se jeho uhlíkové a vodíkové prvky nerušeně spájely se vzdušným
kyslíkem.</p>

<p class="mlptextbez1radkui1">O jakých podobných výjevech přemýšlel Štěpán?</p>

<p class="mlptextbez1radku4">O jiných jinde v jiné době, o tom, jak kleče na
jednom koleně nebo na obou sám rozdělává oheň, o bratru Michaelovi v ošetřovně
koleje Tovaryšstva Ježíšova v Clongowes Wood, Sallins, v Kildareském hrabství:
o otci Šimonu Dedalovi v nezařízeném pokoji jeho prvního dublinského bydliště
ve Fitzgibbon Street číslo třináct: o své kmotře slečně Kate Morkanové u její
umírající sestry slečny Julie Morkanové v Usher’s Islandu č. 15: o své matce
Mary, manželce Šimona Dedala, v kuchyni Severní Richmond Street číslo dvanáct
zrána r. 1898 na svátek svatého Františka Xavera: o studijním prefektu otci
Buttovi ve fyzikálním kabinetě univerzitní koleje, severní strana Stephen’s
Green č. 16: o sestře Dilly (Delii) v otcovském domě v Cabře.</p>

<p class="mlptextbez1radkui1">Co uviděl Štěpán, když od ohně na yard pozvedl zrak
k protější zdi?</p>

<p class="mlptextbez1radku4">Pod řádkou pěti pérových domácích zvonků šikmou
šňůru, na dvou skobách napjatou přes výklenek vedle komínového sloupku, a na ní
visely čtyři čtvercové kapesníčky, jeden vedle druhého, přeložené do obdélníku
a neupevněné, a vedle nich dámské šedé punčochy s drobnou nitěnou obrubou pro
podvazky a s chodidly v obvyklé poloze přichycenými třemi kolmými dřevěnými
kolíky po vnějších okrajích a jedním tam, kde se stýkaly.</p>

<p class="mlptextbez1radkui1">Co uviděl Bloom na roštu?</p>

<p class="mlptextbez1radku4">Na pravé (menší) patce modrý smaltovaný rendlík a
na levé (větší) patce černý železný kotlík.</p>

<p class="mlptextbez1radkui1">Co udělal Bloom u roštu?</p>

<p class="mlptextbez1radku4">Přendal rendlík na levou patku, vstal a železný
kotlík odnesl do dřezu a otočením kohoutku uvolnil vodní proud a nechal ho
téci.</p>

<p class="mlptextbez1radkui1">A tekl?</p>

<p class="mlptextbez1radku4">Ano. Z roundwoodského vodojemu ve Wicklowském
hrabství s krychlovým objemem 2400 miliónů galonů, prosakujících podzemním
filtračním vodovodem s jednoduchým i dvojitým potrubím, zbudovaným počátečním
stavebním nákladem pěti liber za dálkový yard přes Dargle, Rathdown, Downskou a
Callowhillskou dolinu do šestadvacetilitrového vodojemu v Stillorganu,
vzdáleného 22 anglických mil, a odtamtud soustavou pomocných nádrží po dvě stě
padesátistopovém svahu až na pomezí města k Eustachovu mostu a horní Leeson
Street, třebaže při dlouhotrvajícím letním suchu a denní dodávce 12 <sup class="calibre34">1</sup>/<sub class="calibre30">2</sub>
miliónu galonů voda klesla pod hranu přepadového jezu a z toho důvodu obecní
inspektor a vodovodní technik p. Spencer Harty, C. E., na pokyn vodovodní
komise zakázal odebírat obecní vodu na něco jiného než na pití (s přihlédnutím
k tomu, že si lze jako r. 1893 vypomoci nepitnou vodou z Velkého a Královského
průplavu), tím spíše, že v jihodublinském chudobinci, který má denní příděl 15
galonů na chovance, dodávaných patnáctipalcovým měřidlem, podle údajů na jejich
měřidle, jak tvrdí městský právní zástupce p. Ignatius Rice, advokát,
proplýtvali za noc 20 000 galonů, čímž jednali na úkor druhé části veřejnosti,
samostatných, solventních, solidních poplatníků.</p>

<p class="mlptextbez1radkui1">Copak se Bloomovi, vodomilovi, vodnáři, vodonosiči,
cestou k roštu jevilo na vodě obdivuhodné?</p>

<p class="mlptextbez1radku4">Obecnost: demokratičnost i svébytnost, s jakou
usiluje o svou úroveň: oceánská širost na mapě v Mercatorově průmětu: nedoměrná
hloubka Sundamského zářezu v Pacifiku, hlubší než 8000 sáhů: neúnavnost vln i hladinných
složek, kousek po kousku dorážejících na mořské pobřeží: samostatnost jejich
částic: proměnlivost mořského stavu: hydrostatický klid za bezvětří:
hydrokinetická vzdutost za odlivu v druhé a poslední čtvrti měsíce a z jara:
opadlost po spoušti: neplodnost pod cirkumpolární ledovou čapkou arktickou i antarktickou:
klimatický i obchodní význam: převaha 3 ku 1 nad souší na zeměkouli: nesporná
hegemonie čtverečných mil zabírajících veškerou končinu za podrovníkovým
obratníkem Kozoroha: mnohavěká ustálenost jejího pravěkého koryta: oranžově
tříslové dno: schopnost rozpouštět a v roztoku udržovat všechny rozpustné
látky, mezi nimi milióny nejvzácnějších kovů: pozvolné vymílání poloostrovů a svažitých
předhoří: náplavní usazeniny: tíha a objem a hustota: nehybnost lagun a horských
ples: odstupňovanost barev v horkém a mírném a studeném pásmu: splavná
větvitost pevninských toků, přelévajících se do jezer, i navzájem se
napájejících řek plynoucích k oceánu s přítoky i prouděním přes oceán: Golfský
proud, vodní trati na sever a na jih od rovníku: prudká mořetřesení, smrště,
artézské studně, výtrysky, vzkypění, protiproudy, vystouplé břehy, povodně,
válení vln, rozvodí, roztoky, gejzíry, peřeje, víry, maelstromy, záplavy,
zátopy, průtrže mračen: širá a horizontální křivka: skryté prameny a utajené
vláhy, odkrývané proutkařskými a vlhkoměrnými přístroji a názorně patrné na
díře v hradbách u ashtownské brány, prosycenost vzduchu i crkot rosy: jednoduchost
skladby dva atomy vodíku s jedním atomem kyslíku: léčivost: vzplývavost ve
vodách Mrtvého moře: urputná průbojnost ve stokách, vpustích, chatrných
hrázích, prasklých lodích: schopnost čistit, hasit žízeň i oheň, živit <span class="calibre17">rostlinstvo: neklamný příklad i vzor: proměny v páru,
mlhu, mrak, déšť,</span> plískanici, sníh, kroupy: síla v pevných hydrantech:
proměnlivost v podobě lochů a chobotů a zátok a výkrojků a průlivů a atolů a archipelagů
a sundů a fjordů a minčů a delt a mořských ramen: důkladnost ledových splazů a plovoucích
ledovců a ker: poddajnost, s jakou pohání hydraulická mlýnská kola, turbíny,
dynama, elektrárny, koželužny, vochlárny: prospěšnost průplavů, splavných řek,
plovoucích i suchých doků: zužitkovatelnost do práce zapřažených příbojů i vodních
kaskád: podmořská zvířena i květena (lichoslechá, světloplachá), číselně, i když
ne do písmena obývající celou zeměkouli: všudypřítomnost, neboť tvoří 90 %
lidského těla: zhoubné výpary močálovitých bažin, jedovatých blat, zkažené vody
ve vázách, zahnilých tůní při ubývajícím měsíci.</p>

<p class="mlptextbez1radkui1">Proč se po nasazení poloplného kotlíku na rozhořelé
uhlí vrátil k puštěnému kohoutku?</p>

<p class="mlptextbez1radku4">Šel si špinavé ruce umýt poněkud ubylou tabulkou
Barringtonova citrónového mýdla s přilepeným papírem (koupil je před třinácti
hodinami za čtyři penny a zatím nezaplatil) v čerstvé studené (neměnné,
proměnné) vodě a utřít si obličej do dlouhého červeně lemovaného hrubého
ručníku, navlečeného na dřevěný váleček.</p>

<p class="mlptextbez1radkui1">Jak odůvodnil Štěpán Bloomovi, proč nevyhoví jeho
vybídnutí?</p>

<p class="mlptextbez1radku4"><span class="calibre17">Že je
hydrofob, že se mu protiví dotek studené vody, ať při namočení, či ponoření
(naposledy se koupal loni v říjnu), že nemá rád vodovité předměty jako sklo a křišťál,
že nedůvěřuje vodnatému myšlení i mluvení.</span></p>

<p class="mlptextbez1radkui1"><span class="calibre19">Co odradilo
Blooma, že Štěpánovi neposkytl hygienické a profylaktické rady, k nimž patří
také to, že při koupání v řece a v moři se má předem navlhčit hlava a rychle
postříkat obličej a krk a hrudní a břišní krajina, neboť nejcitlivější na
chladno je zátylek, žaludek a bříško nohy neboli chodidlo?</span></p>

<p class="mlptextbez1radku4">Nesrovnatelnost vodnatosti s vrtošivou genialitou
ducha.</p>

<p class="mlptextbez1radkui1">Jaké další poučné rady rovněž potlačil?</p>

<p class="mlptextbez1radku4"><span class="calibre17">Životosprávné:
kolik procent bílkovin a kalorií je v slanině, v uzené tresce a v másle, v posledně
zmíněném že prve jmenované chybějí a v prve zmíněných že je posledně zmíněných
hojnost.</span></p>

<p class="mlptextbez1radkui1">Jaké hostovy vlastnosti bily hostiteli do očí?</p>

<p class="mlptextbez1radku4">Sebedůvěra, stejná protikladná schopnost klesnout
na mysli a zas se vzpružit.</p>

<p class="mlptextbez1radkui1">Jaký fenomén se působením ohně zároveň odehrál v nádobě
s vodou?</p>

<p class="mlptextbez1radku4">Fenomén varu. Rozdmýcháván neustálým průvanem z kuchyně
do capouchu, od vznícených třísek na podpal přeskočil oheň na mnohostěnné
hromady živičného uhlí, v zhuštěné nerostné podobě obsahujícího lisované
zkamenělé opadlé listí pravěkých hvozdů, které zas za své rostlinné bytí vděčily
slunci, pravěkému zdroji tepla (sálavého), zprostředkovaného všudypřítomným
svědonosným průteplivým éterem. Teplo (převáděné), jisté chvění vyvolané tímto
spalováním, se od tepelného zdroje pořád a stále víc přenášelo na tekutinu v nádobě,
sálalo do ní nerovnoměrně vydrhnutým tmavým povrchem železňáku, částečně
vstřebávané, částečně sdělované, a ponenáhlu vyhnalo teplotu vody normálního
stupně na bod varu, kteréžto stoupnutí teploty se dá vyjádřit jako důsledek
spotřeby 72 tepelných jednotek potřebných k ohřátí libry vody z 50° na 212°
Fahrenheita.</p>

<p class="mlptextbez1radkui1">Čím se ohlásilo toto stoupnutí tepla?</p>

<p class="mlptextbez1radku4">Dvojím srpovitým trysknutím páry zpod pokličky
zároveň z obou stran.</p>

<p class="mlptextbez1radkui1">K jakému soukromému účelu použil Bloom takto
svařenou vodu?</p>

<p class="mlptextbez1radku4">K holení.</p>

<p class="mlptextbez1radkui1">Jaká je v tom výhoda, holit se v noci?</p>

<p class="mlptextbez1radku4">Měkčí vousy: měkčí štětka, od jednoho holení k druhému
schválně slepená mydlinami: měkčí pleť, když člověk někde po straně v nezvyklou
dobu potká nějakou známou: klidné rozvažování o průběhu dne: čistší pocit, když
se člověk z osvěžujícího spánku probere, ony totiž jitřní hřmoty, hrozivé i rušivé,
řinkot mléčných konví, listonošovo dvojí zaklepání, čtení novin pořád dokola
při mydlení a zase mydlení pořád jednoho místa, leknutí, trhnutí, pomyšlení na
kdesi cosi a semhle támhle způsobí, že se břitva rozjede a už je tu ranka a nezbude
ti než přesně ustřihnout a navlhčit flastřík a přilepit, aby držel.</p>

<p class="mlptextbez1radkui1">Proč ho nepřítomnost světla tolik nerušila jako
přítomnost hluku?</p>

<p class="mlptextbez1radku4">Protože měl v tuhé buclaté mužské ženské trpné
činné ruce bezpečný hmat.</p>

<p class="mlptextbez1radkui1">Jakým nadáním byla (jeho ruka) obdařena, ale čím se
zas rušilo?</p>

<p class="mlptextbez1radku4">Nadáním k operační chirurgii, jenže aťsi účel
světí prostředky, lidskou krev se zdráhal prolévat, raději měl v přirozeném
pořadí helioterapii, psychofyzikoterapii, osteopatickou chirurgii.</p>

<p class="mlptextbez1radkui1">Co vyšlo na světlo v dolní, prostřední a horní
polici Bloomem rozevřené kuchyňské kredence?</p>

<p class="mlptextbez1radku4"><span class="calibre15">Na dolní polici
pět kolmých talířků, šest vodorovných misek, na nichž spočívaly převrácené
šálky, nepřevrácený dvojuchý šálek, miska z derbyjského porcelánu, pět bílých,
zlatě lemovaných kalíšků na vejce, rozevřená jelenicová peněženka, z níž
čouhaly mince, většinou měděné, a voňavá fialová cukrátka. Na prostřední
polici otlučený kalíšek s pepřem, soudek stolní soli, čtyři speklé černé olivy
v mastném papíře, prázdná piksla od Švestkovy masové konzervy, oválný, lýkem
vypletený proutěný košík s jednou jerseyskou hruškou, poloprázdná láhev bílého
portského pro rekonvalescenty od firmy William Gilbey a spol., napolo zbavená
obalu z korálově růžového hedvábného papíru, balíček Eppsova rozpustného kakaa,
pět uncí kvalitního čaje Anne Lynchové, libra za 2/–, v pomačkaném staniolovém
sáčku, válečková plechovka nejlepšího krystalového homolového cukru, dvě
cibule, jedna větší, španělská, celá, druhá menší, irská, rozříznutá vedví,
takže vypadala větší a víc čpěla, láhev smetany z Irské vzorné mlékárny, hnědý
hliněný džbánek jednoho a čtvrt korbelíku zkyslého zkaženého mléka, horkem
proměněného ve vodu, syrovátku a polosraženou kyšku, s tím, co padlo na snídani
pro pana Blooma a paní Flemingovou, původní dodávka vydala plnou pintu, dva
hřebíčky, půlpeník a talířek se syrovým žebírkem. Na horní polici baterie
zavařenin různého formátu i původu.</span></p>

<p class="mlptextbez1radkui1">Čeho si všiml na vysunuté desce kredence?</p>

<p class="mlptextbez1radku4">Čtyř mnohoúhelných kousků potrhaných rudých
sázenek, číslovaných 8 87, 8 86.</p>

<p class="mlptextbez1radkui1">Jaké vzpomínky mu na chvilku svraštily čelo?</p>

<p class="mlptextbez1radku4">Vzpomínky na náhody, pravda podivnější než román,
předem naznačující výsledek závodu o Zlatý pohár na ploché dráze, kterýžto
úřední a definitivní výsledek si přečetl v pozdním růžovém vydání <span class="mlpznakkurziva11b">Večerního telegrafu</span> v drožkářské boudě u Buttova
mostu.</p>

<p class="mlptextbez1radkui1">Kde se mu předem dostalo náznaků výsledku, ať už
hotového, či možného?</p>

<p class="mlptextbez1radku4">V koncesovaném lokále Bernarda Kiernana, Little
Britain Street č. 8, 9 a 10: v koncesovaném lokále Davida Byrna, Duke Street č.
14: na dolním konci O’Connell Street před Grahamem Lemonem, když mu nějaký
zakaboněný mladík vtiskl do ruky leták (později ho zahodil) s reklamou na
Eliáše, obnovitele sionského chrámu: na Lincoln Place před drogérií F. W.
Sweneyho, spol. s r. o., když pak na něm Lyons hurtem jedno po druhém vymámil,
zběžně prolétl a zas vrátil nejnovější vydání <span class="mlpznakkurziva11b">Svobodáře
a &nbsp;Národních novin,</span> které by byl užuž zahodil (a potom zahodil
doopravdy), šel dál k orientálnímu stavení tureckých a horkých lázní, Leinster Street
č. 11, s tváří zářící světlem vnuknutí a v náručí tajemství závodu, vyryté v jazyce
předpovědi.</p>

<p class="mlptextbez1radkui1">Jaké mírnivé úvahy zkonejšily jeho znepokojení?</p>

<p class="mlptextbez1radku4">Nesnáze výkladu, anžto význam události se po
jejím odehrání ozve tak proměnlivě jako třesknutí po elektrickém výboji, jakož
i protiodhadu skutečné ztráty chybným výkladem součtu možných ztrát původně
vyplývajícího ze zdárného výkladu.</p>

<p class="mlptextbez1radkui1">A co jeho nálada?</p>

<p class="mlptextbez1radku4">Nic nedal v sázku, ničeho se nenadál, nezklamal
se, je spokojen.</p>

<p class="mlptextbez1radkui1">Co ho uspokojovalo?</p>

<p class="mlptextbez1radku4">Že opravdu o nic nepřišel. Že přinesl zisk jiným.
Světlo pohanům.</p>

<p class="mlptextbez1radkui1">Jak přistrojil Bloom pohanovi občerstvení?</p>

<p class="mlptextbez1radku4">Do dvou šálků nasypal po dvou vrchovatých
lžících, celkem tedy čtyři lžíce Eppsova rozpustného kakaa, a podle návodu k použití,
otištěného na obalu, po náležité době předepsaným způsobem a v předepsaném
množství dolil na zředění předepsané přísady.</p>

<p class="mlptextbez1radkui1">Jaké nadměrné známky zvláštního pohostinství dal
hostitel svému hostu najevo?</p>

<p class="mlptextbez1radku4">Upustil od symposiarchálního práva na dvojuchý
šálek z napodobeného derbyjského porcelánu, který dostal darem od jediné dcery
Millicent (Milly), místo něho si vzal stejný jako host a hostu vydatně, zato
sobě skrovně posloužil vazkou smetanou, vyhrazenou obyčejně k snídani jeho
ženě Marion (Molly).</p>

<p class="mlptextbez1radkui1">Byl si host těchto známek pohostinství vědom a zmínil
se o nich?</p>

<p class="mlptextbez1radku4"><span class="calibre17">Žertem ho na
ně upozornil hostitel a on je vážně bral na vědomí, jak v žertovněvážném mlčení
pili Eppsův předrahý tovar, životodárné kakao.</span></p>

<p class="mlptextbez1radkui1">Zamýšlel snad a potlačil další známky pohostinství a
schraňoval je napodruhé pro někoho jiného i pro sebe, aby tak započaté dílo
ukončil?</p>

<p class="mlptextbez1radku4">Sešití trhliny v délce 1 <sup class="calibre34">1</sup>/<sub class="calibre30">2</sub>
palce na pravé straně hostova kabátu. Věnování jednoho ze čtyř dámských
kapesníků hostovi, jen co zjistí, že jsou k světu.</p>

<p class="mlptextbez1radkui1">Kdo pil rychleji?</p>

<p class="mlptextbez1radku4">Bloom, protože měl desetivteřinový náskok a z prohlubinky
lžičky, jejímž držadlem stoupal ustavičný proud tepla, proti jednomu srknutí
svého protějšku upíjel tři, proti dvěma šest, proti třem devět.</p>

<p class="mlptextbez1radkui1">Jaký mozkový pochod doprovázel toto opakované
počínání?</p>

<p class="mlptextbez1radku4">Z pozorování arci chybného usoudiv, že jeho
zamlklý společník v duchu něco skládá, uvažoval o tom, jaké radosti skýtá
literatura, a to spíš poučná než zábavná, jak se sám kolikrát uchýlil k dílům
Williama Shakespeara a hledal v nich řešení obtížných otázek z pomyslného nebo
skutečného života.</p>

<p class="mlptextbez1radkui1">A našel to řešení?</p>

<p class="mlptextbez1radku4">Třebaže si některá klasická místa s pomocí
glosáře znovu a znovu pečlivě pročítal, text ho valně nepřesvědčil, protože
odpovědi se všech bodů netýkaly.</p>

<p class="mlptextbez1radkui1">Jakými řádky končily první původní verše, které on,
potenciální básník, napsal r. 1877 ve věku 11 let?</p>

<p class="mlptextbez1radku4">Týdeník <span class="mlpznakkurziva11b">Trojlístek</span>
tehdy vypsal tři ceny po 10/–, 5/–, a 2/6 šilincích.</p>

<p class="mlpversei">Jakási ctižádost mě žene<br/>
své verše vidět vytištěné,<br/>
doufám, že oceníte jejich um.<br/>
Kdybyste prosbě vyhověli<br/>
a otiskli, že jsem tak smělý,<br/>
připište pod mou básničku L. Bloom.</p>

<p class="mlptextbez1radkui1">Zjistil čtvero dělítek <span class="mlpznakkurziva11b">mezi</span> svým chvilkovým hostem a sebou?</p>

<p class="mlptextbez1radku4">Jméno, věk, rasu, vyznání.</p>

<p class="mlptextbez1radkui1">Jaké anagramy na své jméno složil v mladých letech?</p>

<p class="mlpverse">Leopold Bloom<br/>
Ellpodbomool<br/>
Molldopeloob<br/>
Bollopedoom<br/>
Old Ollebo, M.P.</p>

<p class="mlptextbez1radkui1">Jaký akrostich na své zkrácené jméno poslal on
(kinetický básník) slečně Marion Tweedyové 14. února 1888?</p>

<p class="mlpversei">Posté hudbu libě znějící<br/>
Opěvali v rýmech básníci.<br/>
Láska tvá je, proč to neříci,<br/>
Dražší nad zpěv, číši pěnící.<br/>
Ach, jakou mám já krasavici.</p>

<p class="mlptextbez1radkui1">Co mu zabránilo dopsat příležitostnou píseň (hudba
R. G. Johnston) na dávné události nebo na nynější příhody, nadepsanou <span class="mlpznakkurziva11b"><span class="calibre23">Kdyby se tak Brian Boru
vrátil a uviděl milý Dublin.</span></span> Objednal si ji u něho Michael Gunn,
nájemce divadla Gaiety, South King Street č. 46, 47, 48, 49, a měla se vsunout
do šestého dějství, démantové údolí, druhá verze (30. ledna 1893) velké výroční
vánoční pantominy <span class="mlpznakkurziva11b"><span class="calibre23">Sinbád
plavec</span></span> (napsal Greenleaf Whittier, výprava George A. Jackson a Cecil
Hicks, kostýmy paní Whelanová a slečna Whelanová, za režie R. Sheltona 26.
prosince 1892 pod osobním dohledem paní Gunnové, baletní čísla Jessie Noirová,
harlekynáda Thomas Otto) a odzpívat ji měla první naivka Nelly Bouveristová?</p>

<p class="mlptextbez1radku4"><span class="calibre19">Především
kolísání mezi událostmi říšského a místního významu, anticipované démantové
výročí královny Viktorie (narodila se r. 1820, na trůn nastoupila r. 1837) a posticipované
otevření nového obecního rybího tržiště: za druhé tušený odpor krajních živlů
ohledně návštěvy (skutečné) Jejich královských Výsostí vévody a vévodkyně z Yorku
a (pomyslné) Jeho Veličenstva krále Briana Boru; za třetí srážka profesionální
etikety s profesionální řevnivostí vzhledem k tomu, že na Burgh Quay nedávno
otevřeli Grand Lyric Hall a v Hawkins Street Theatre Royal; za čtvrté rozpačité
politování nad Nellyinou neintelektuální, nepolitickou, nemístnou vizáží a rovněž
žádostivostí vzbuzovanou Nellyiným odhalováním neitelektuálního,
nepolitického, nemístného bílého prádla, zatímco v něm ona (Nelly Bouveristová)
dosud vězela; za páté potíže při výběru vhodné hudby a humorných narážek z <span class="mlpznakkurziva11b">Vtipů pro každého</span> (1000 stran a smích na každé
stránce): za šesté homofonní i kakofonní rýmy, spjaté s jménem nového
purkmistra Daniela Tallona, nového vrchního šerifa Thomase Pila a nového
státního návladního Dunbara Plunketta Bartona.</span></p>

<p class="mlptextbez1radkui1">Jaký byl poměr mezi jejich věkem?</p>

<p class="mlptextbez1radku4"><span class="calibre19">Před 16 lety,
r. 1888, když byl Bloom v nynějším Štěpánově věku, bylo Štěpánovi 6. Za 16 let,
až bude Štěpán v nynějším Bloomově věku, bude Bloomovi 54. R. 1936, až bude
Bloomovi 70 a Štěpánovi 54, jejich věk, zprvu 16 k 0, bude 17 <sup class="calibre34">1</sup>/<sub class="calibre30">2</sub>
k 13 <sup class="calibre34">1</sup>/<sub class="calibre30">2</sub>, neboť podle toho, jak se připočtou libovolná
příští léta, proporcionalita se zvětší a disparita zmenší, kdyby totiž
proporcionalita z r. 1883 (dejme tomu, že je to možné) beze změny pokračovala
až do nynějšího r. 1904, kdy je Štěpánovi 22, Bloomovi by bylo 374, a r. 1920,
až bude Štěpánovi 38, jak je teď Bloomovi, Bloomovi by bylo 646, kdežto r.
1952, až se Štěpán dožije nejvyššího popotopního věku 70, Bloom, narozený r.
714, by se dožil 1190 let a tím o dvě stě let překročil nejvyšší předpotopní
věk, totiž Metuzalémův, 969 let, kdyby však žil Štěpán dál, až by tohoto věku
dosáhl r. 3072 po Kr., Bloomovi by nezbylo než se dožít 83 000 let, protože by
mu nezbylo než se narodit r. 81 396 př. Kr.</span></p>

<p class="mlptextbez1radkui1">Jakými událostmi by se mohly tyto výpočty zmařit?</p>

<p class="mlptextbez1radku4">Tím, že by oba nebo jeden přestali existovat, že
by se zavedla nová éra nebo nový kalendář, že by se zničil svět a tak vyhubil
lidský rod, k čemuž jednou nutně dojde, ale předvídat se to nedá.</p>

<p class="mlptextbez1radkui1">Kolikerá dřívější setkání svědčila o tom, že se
dávno znají?</p>

<p class="mlptextbez1radku4">Dvojí. První v šeříkové zahradě u Matthewa
Dillona, Medina Villa, Kimmage Road, Roundtown, r. 1887. Štěpán, bylo mu tehdy
5, tam byl s matkou a za nic nechtěl na přivítanou podat ruku. Druhé v kavárně
Breslinova hotelu za jedné deštivé neděle v lednu 1892, Štěpán tam byl s otcem
a prastrýcem, to mu bylo o pět let víc.</p>

<p class="mlptextbez1radkui1"><span class="calibre17">Přijal Bloom
pozvání na večeři, které mu přednesl syn a k němu se otec připojil?</span></p>

<p class="mlptextbez1radku4">Velmi vděčně, s vděčným uznáním, s upřímnými
uznalými díky, s uznale vděčným politováním je odmítl.</p>

<p class="mlptextbez1radkui1">Vyšlo v rozhovoru o vzpomínkách na světlo, že je
víže ještě třetí pouto?</p>

<p class="mlptextbez1radku4"><span class="calibre15">Paní
Riordanová, vdova s vlastními prostředky, bydlela od 1. září 1888 do 29.
prosince 1891 u Štěpánových rodičů, v letech 1892, 1893 a 1894 pak bydlela v hotelu
U Městského erbu, patřícímu Elizabeth O’Dowdové z Prussia Street č. 54, a tam
někdy v letech 1893 a 1894 neustále donášela zprávy Bloomovi, ubytovanému v témž
hotelu, úřadoval totiž u Josepha Cuffa, Smithfield č. 5, jako aukční inspektor sousedního
dobytčího trhu u Dublinského zámku na Severní Circular Road.</span></p>

<p class="mlptextbez1radkui1">Prokázal jí nějaký tělesný skutek milosrdenství?</p>

<p class="mlptextbez1radku4">Za teplých letních večerů ji, neduživou vdovu s vlastními,
byť skrovnými prostředky, v rekonvalescenčním lázeňském křesle dotlačil až na
roh Severní Circular Road naproti krámu pana Gavina Lowa a tam ona nějakou
chvíli pobyla a polním kukátkem s jednoduchou čočkou těkala po nerozeznatelných
občanech v tramvaji, po silničních bicyklech, vybavených napumpovanými
pneumatikami, po drožkách, tandemech s dvěma koňmi zapřaženými za sebou,
soukromých i nájemných landaurech, loveckých vozících, dvojkolkách, bryčkách
jezdících z města do Fénixova parku a obráceně.</p>

<p class="mlptextbez1radkui1">Proč snášel tehdejší hlídání tak vyrovnaně?</p>

<p class="mlptextbez1radku4"><span class="calibre15">Protože v jinošských
letech sedával a vypouklým kotoučkem okna s vícebarevnými tabulkami sledoval
podívanou, jakou mu venku poskytoval proměnlivý provoz, chodci, čtvernožci,
velocipédy, povozy zvolna, rychle, rozvážně kolem dokola obíhající po kulatém
srázném glóbu.</span></p>

<p class="mlptextbez1radkui1">Jaké jasné odlišné vzpomínky měl každý z nich na ni,
teď už osm let zesnulou?</p>

<p class="mlptextbez1radku4">Starší na její bezikové karty a hrací známky, na jejího
pinčla, na její domnělé bohatství, na její roztěkanost i počínající
nedoslýchavost po zánětu ucha: mladší na její lampičku s řepkovým olejem před soškou
Neposkvrněné, její zelené a kaštanově hnědé kartáče na počest Charlese Stewarta
Parnella a Michaela Davitta, na její hedvábný papír.</p>

<p class="mlptextbez1radkui1">Zbýval mu ještě nějaký způsob, jak dosáhnout
omlazení, po němž, svěřiv se se vzpomínkami mladšímu společníkovi, tím víc
zatoužil?</p>

<p class="mlptextbez1radku4">Domácí tělocvik, nejprve nesoustavně provozovaný,
potom opomíjený, podle předpisu Eugena Sandowa v knize <span class="mlpznakkurziva11b">Tělesná síla a jak jí dosáhnout,</span> zvlášť
sestavený pro obchodní zaměstnance pracující vsedě, má se soustředěně provádět
před zrcadlem, aby se všechny svaly rozehrály a tak přivodily libé uvolnění a přelibé
obnovení mladistvé hybnosti.</p>

<p class="mlptextbez1radkui1">Projevoval nějakou zvláštní hybnost v útlém mládí?</p>

<p class="mlptextbez1radku4"><span class="calibre17">Na vzpírání
břemene mu chyběla síla a na veletoě odvaha, zato díky abnormálně vyvinutým
břišním svalům jako středoškolák vydržel dlouho v podporu ležmo za rukama na
stole a na bradlech.</span></p>

<p class="mlptextbez1radkui1">Dotkl se některý z nich otevřeně rasové rozdílnosti?</p>

<p class="mlptextbez1radku4">Žádný.</p>

<p class="mlptextbez1radkui1">Jaké byly při vzájemném zjednodušení Bloomovy
myšlenky o Štěpánových myšlenkách o Bloomovi a Bloomovy myšlenky o Štěpánových
myšlenkách o Bloomových myšlenkách o Štěpánovi?</p>

<p class="mlptextbez1radku4">On si myslil, že si o něm myslí, že je žid,
kdežto on o něm věděl, že ví, že ví, že není.</p>

<p class="mlptextbez1radkui1">Když padly přehrady mlčenlivosti, jaký měli oba
rodokmen?</p>

<p class="mlptextbez1radku4">Bloom, jediný narozený přepodstatný dědic Rudolfa
Virága (později Rudolfa Blooma) ze Szombathely, Vídně, Budapešti, Milána,
Londýna a Dublinu a Elleny Higginsové, druhorozené dcery Julia Higginse
(rozeného Karoly) a Fanny Higginsové (rozené Hegartyové); Štěpán, nejstarší
žijící mužský soupodstatný dědic Šimona Dedala z Corku a Dublinu a Mary, dcery
Richarda a Christiny Gouldingové (rozené Grierové).</p>

<p class="mlptextbez1radkui1">Byli Bloom a Štěpán pokřtěni, a kde a kým, klerikem,
či laikem?</p>

<p class="mlptextbez1radku4">Bloom (třikrát) ctihodným panem Gilmerem
Johnsonem samotným v protestantském kostele sv. Mikuláše za hradbami, v Coombe;
společně s Jamesem O’Connorem, Philipem Gilliganem a Jamesem Fitzpatrickem pod
pumpou ve vesnici Swords; a důstojným otcem Charlesem Malonem, C. C., v kostele
Tří patronů v Rathgaru. Štěpán (jednou) důstojným otcem Charlesem Malonem, C.
C., samotným v kostele Tří patronů v Rathgaru.</p>

<p class="mlptextbez1radkui1">Zjistili, že mají podobné vzdělání?</p>

<p class="mlptextbez1radku4">Když za Blooma dosadíme Štěpána, vychodil Štoom
školku a střední školu. Když za Štěpána dosadíme Blooma, vychodil Blepán
přípravku, nižší, střední a vyšší gymnázium, po matrikulaci pak vystudoval
první, druhý a třetí ročník na královské univerzitě a stal se bakalářem umění.</p>

<p class="mlptextbez1radkui1">Pročpak si nechal Bloom pro sebe, že vychodil
univerzitu života?</p>

<p class="mlptextbez1radku4">Protože kolísal v nejistotě, zdali to už
nepověděl on Štěpánovi, nebo Štěpán jemu.</p>

<p class="mlptextbez1radkui1">Jakou dvojí povahu každý zvlášť představoval?</p>

<p class="mlptextbez1radku4">Vědeckou. Uměleckou.</p>

<p class="mlptextbez1radkui1">Co uváděl Bloom na důkaz toho, že tíhne spíš k užité
než k čisté vědě?</p>

<p class="mlptextbez1radku4">Některé možné vynálezy, o nichž pro lepší trávení
rozvalený v tupé nasycenosti dříve uvažoval, ponoukán k tomu vědomím
důležitosti vynálezů dnes všedních, kdysi však převratných, jako je
vzduchoplavecký padák, zrcadlový dalekohled, spirálová vývrtka, minerální
sifon, propust s vraty a zdymadlem, sací čerpadlo.</p>

<p class="mlptextbez1radkui1">Směřovaly tyto vynálezy původně k zlepšení provozu
ve školkách?</p>

<p class="mlptextbez1radku4">Ano, měly do starého železa odkázat bouchačky,
nafukovací balónky, nebezpečné hry, praky. Byly mezi nimi hvězdářské
kaleidoskopy, znázorňující dvanáctero souhvězdí zvířetníku od Skopce po Ryby,
miniaturní mechanická planetária, aritmetické želatinové pastilky, geometrické
sušenky odpovídající zoologickým, míče s nalepenou zemskou mapou, loutky v historických
krojích.</p>

<p class="mlptextbez1radkui1">Co ho dále ponoukalo při těchto úvahách?</p>

<p class="mlptextbez1radku4">To, jaký finanční úspěch dokázali Ephraim Marks a
Charles A. James, první peníkovým bazarem na jižní straně George’s Street č.
42, druhý krámkem se zbožím za 6 <sup class="calibre34">1</sup>/<sub class="calibre30">2</sub> penny a světovým
galanterním prodejem a výstavou voskových loutek, vstupné 2 penny, děti 1
penny; a dosud nevyčerpané nesmírné možnosti moderní inzerce, zhuštěné do
třípísmenných jednoznačných nápisů, kolmo maximálně viditelných (uhádnutých),
vodorovně maximálně čitelných (dešifrovaných) a magneticky účinných, takže maně
upoutají pozornost, zaujmou, přesvědčí, pohnou k rozhodnutí.</p>

<p class="mlptextbez1radkui1">Jaké třeba?</p>

<p class="mlptextbez1radku">K. 11. Kinovy jedenáctišilinkové kalhoty.</p>

<p class="mlptextbez1radku4">Dům klíčů. Alexander J. Clavis.</p>

<p class="mlptextbez1radkui1">Jaké ne?</p>

<p class="mlptextbez1radku"><span class="calibre17">Podívejte se na
tuto dlouhou svíčku. Vypočítejte, za jak dlouho vyhoří, a obdržíte zdarma 1 pár
našich speciálních nefalšovaně kožených bot, zaručená svítivost 1 svíčka.
Adresa: Barclay &amp; Cook, Talbot Street č. 18.</span></p>

<p class="mlptextbez1radku">Bacilobijce (Prášek proti hmyzu).</p>

<p class="mlptextbez1radku">Nenínad (Leštidlo na boty).</p>

<p class="mlptextbez1radku4">Sakumpakum (Kombinovaný kapesní nožík se dvěma
střenkami, vývrtkou, pilníkem na nehty a šťourákem do dýmky).</p>

<p class="mlptextbez1radkui1">A jaké teprve ne?</p>

<p class="mlptextbez1radku">Čím je domov bez Švestkovy masové konzervy?</p>

<p class="mlptextbez1radku">Něco mu chybí.</p>

<p class="mlptextbez1radku">S ní je příbytkem blaha.</p>

<p class="mlptextbez1radku4">Vyrábí George Švestka, Merchants’ Quay 23,
Dublin, plnění v plechovkách po 4 uncích – pod smuteční oznámení a výročí
smrti je vysazuje radní Joseph P. Nannetti, poslanec za volební okres Rotunda
Hardwicke Street č. 19. Na obalu stojí Švestka. Švestka je masová konzerva,
chráněná obchodní značka. Pozor na imitace. Kasová monzerva. Šestka. Kousavá
manserva. Treska.</p>

<p class="mlptextbez1radkui1">Jaký příklad uvedl, aby přivedl Štěpána k tomu, že
originalita se sice dovede sama sebou uspokojit, ale k úspěchu vždycky nevede?</p>

<p class="mlptextbez1radku4">Vlastní promyšlený a nakonec zavržený návrh na
ozářený reklamní vůz se zapřaženým tahounem, a na voze měly sedět dvě elegantně
nastrojené dívky a psát.</p>

<p class="mlptextbez1radkui1">Jaký navozený výjev si pak zkonstruoval Štěpán?</p>

<p class="mlptextbez1radku4">Sirý hotel v horské soutěsce. Podzim. Soumrak. V krbu
hoří. V tmavém koutě sedí mladík. Vstoupí mladice. Neklidná. Sirá. Usedne.
Popojde k oknu. Zůstane stát. Usedne. Soumrak. Zamyslí se. Na sirý hotelový dopisní
papír něco napíše. Zamyslí se. Něco napíše. Vzdychne. Kola a kopyta. Vyběhne
ven. On vyjde z tmavého koutu. Popadne sirý papír. Přidrží si ho ke krbu.
Soumrak. Přečte si to. Sirý<span class="calibre17">.</span></p>

<p class="mlptextbez1radkui1">Co?</p>

<p class="mlptextbez1radku4">Ležatě, kolmo, šikmo: Queen’s hotel, Queen’s
hotel, Queen’s ho…</p>

<p class="mlptextbez1radkui1">Jaký navozený výjev si pak zrekonstruoval Bloom?</p>

<p class="mlptextbez1radku4"><span class="calibre17">Queen’s hotel,
Ennis, Clareské hrabství, kde večer 27. června 1886 v nezjištěnou hodinu zemřel
Rudolph Bloom (Rudolf Virág) na příliš velkou dávku mordovníku (akonitu),
kterou si sám připravil z neuralgického linimentu, složeného ze 2 dílů
akonitového linimentu a 1 dílu chloroformového linimentu (jím zakoupeného v 10.20
hod. dopoledne </span><span class="calibre19">27. června 1886 v hlavní
lékárně Francise Dennehyho, Church Street č. 17</span><span class="calibre17">, Ennis), po zakoupení, nikoliv však následkem zakoupení, ve 13.15 hod.
odpoledne 27. června 1886 nového rovného slamáku, velemódního (po zakoupení,
nikoliv však následkem zakoupení zmíněného jedu v zmíněnou hodinu a na
zmíněném místě) v konfekci Jamese Cullena, Main Street č. 4, Ennis.</span></p>

<p class="mlptextbez1radkui1">Přisuzoval tuto stejnozvučnost poučenosti, či náhodě,
či vnuknutí?</p>

<p class="mlptextbez1radku4">Náhodě.</p>

<p class="mlptextbez1radkui1">Vylíčil hostovi ten výjev slovy, takže ho viděl?</p>

<p class="mlptextbez1radku4">Raději se mu sám díval do tváře a poslouchal jeho
slova, čímž se vytvářel potenciální příběh a vybíjel kinetický temperament.</p>

<p class="mlptextbez1radkui1"><span class="calibre15">Viděl pouhou další
náhodu v dalším vyprávěném výjevu, který vypravěč líčil jako </span><span class="mlpznakkurziva11b"><span class="calibre35">Pohled
z Fasgy na Palestinu</span></span><span class="calibre15"> neboli </span><span class="mlpznakkurziva11b"><span class="calibre35">Podobenství
o švestkách</span><span class="calibre15">?</span></span></p>

<p class="mlptextbez1radku4"><span class="calibre19">Tento výjev
spolu s předešlým a jinými sice nevyprávěnými, leč zahrnutě jestvujícími, k nimž
by se daly připojit úvahy o rozmanitých námětech a mravních pořekadlech (např. <span class="mlpznakkurziva11b">Můj nejmilejší hrdina</span> nebo <span class="mlpznakkurziva11b">Čas k dílu, čas k jídlu), </span>skládané v školních
letech, poskytují, jak se mu zdálo, jisté možnosti peněžního, společenského,
osobního i pohlavního úspěchu, ať už jako soubor nebo výbor vzorných učebných
námětů (stoprocentně použitelných) pro žactvo přípravek nebo středoškoláky,
nebo zas po vzoru Philipa Beaufoye a Doktora Dicka nebo Heblonových <span class="mlpznakkurziva11b">Policejních črt</span> hozené na trh jako zaručeně
čtivé a prodejné tiskoviny, nebo zas pro zbystření ducha ústně pronesené
vděčným posluchačům, mlčky vychutnávajícím zdárné vyprávění a s důvěrou
vytušujícím zdárný závěr za přibývajících nocí po letní rovnodennosti, která
nastane už za tři dni, totiž v úterý 21. června (sv. Aloysius z Gonzagy),
východ slunce 3.30 hod., západ 8.29 hod.</span></p>

<p class="mlptextbez1radkui1">Jaké domácké problémy ho zajímaly tolik jako jiné, ne-li
víc?</p>

<p class="mlptextbez1radku4">Co s manželkami.</p>

<p class="mlptextbez1radkui1">Jaká měl hypotetická jednotlivá řešení?</p>

<p class="mlptextbez1radku4"><span class="calibre17">Společenské
hry (domino, halma, blechy, kolíčky, strefování do pohárku, napoleon, mariáš,
bezika, pětadvacet, Černý Petr, dáma, šachy a vrhcáby): vyšívání, štupování
nebo pletení pro úředně schválenou ošacovací akci: hudební dueta, mandolína a kytara,
klavír a flétna, kytara a klavír: řádné opisování lejster a psaní adres:
dvakrát týdně za zábavou: zaměstnání v obchodním podniku jako paní majitelka
studené mlékárny nebo teplé kuřárny, kde mile poroučí a všichni ji milerádi
poslouchají: kradmé ukájení erotických vzruchů v mužských bordelech policejně
střežených a lékařsky kontrolovaných: pravidelné, nečasté, předbíhavé návštěvy
s pravidelným častým předběžným dozorem u známých a uznaně počestných sousedek:
večerní studijní kursy sestavené tak, aby jim zpříjemnily všeobecné vzdělání</span>.</p>

<p class="mlptextbez1radkui1">Vzhledem k jakým příkladům vadného duševního vývoje
tíhl k posledně jmenovanému (devátému) řešení?</p>

<p class="mlptextbez1radku4">Ve chvílích prázdně leckdy počmárala celý arch
značkami a klikyháky a tvrdila, že jsou to řecká a irská a hebrejská písmena.
Znovu a znovu se vždy po čase vyptávala, jak se píše začáteční písmeno
kanadského města Quebec. Politickým pletkám (vnitřním) i rovnováze sil (vnější)
valně nerozuměla. Při sčítání položek v účtu si často vypomáhala prsty. Po
dopsání stručných listovních skladeb nechávala krasopisné náčiní ležet ve
vypalovacím mořidle, kde je rozleptával vitriol, zelená skalice a duběnka.
Neobvyklá mnohoslabičná slova cizího původu psala foneticky nebo nesprávně
analogicky nebo tak i onak: metempsychosis (hnětem si kozy), <span class="mlpznakkurziva11b">aliáš</span> (lhář, o němž je řeč v Písmu).</p>

<p class="mlptextbez1radkui1">Při její klamně vyrovnané inteligenci co vyvažovalo
tyto a podobné chybné úsudky o lidech, místech a věcech?</p>

<p class="mlptextbez1radku4">Klamně zdánlivý paralelismus všech svislých
vahadel a všech vah, ověřený skladbou. Protiváha jejího trefného úsudku o jednom
člověku, ověřená pokusem.</p>

<p class="mlptextbez1radkui1">Jak se pokoušel vyléčit tuto poměrnou nevědomost?</p>

<p class="mlptextbez1radku4">Různě. Tím, že na nápadném místě nechával ležet
tu a tu knihu rozevřenou na té a té stránce: tím, že se při vysvětlování o něčem
zmínil a předpokládal u ní skryté vědomosti: tím, že se před ní někomu
nepřítomnému posmíval za hloupé prořeknutí.</p>

<p class="mlptextbez1radkui1">S jakým zdarem se ji pokoušel přímo poučovat?</p>

<p class="mlptextbez1radku4"><span class="calibre17">Všechno
nesledovala, jenom část, se zájmem pozorně poslouchala, s </span><span class="calibre19">podivem chápala, pečlivě opakovala, hůř si
vzpomínala, snadno zapomínala,</span><span class="calibre17"> nevrle
si znovu vzpomínala, chybně znovu opakovala.</span></p>

<p class="mlptextbez1radkui1">Jaký systém byl nejúčinnější?</p>

<p class="mlptextbez1radku4">Nepřímý pokyn, zahrnující soukromý zájem.</p>

<p class="mlptextbez1radkui1">Příklad?</p>

<p class="mlptextbez1radku4">Ona neměla v dešti ráda deštník, on měl rád
ženskou s deštníkem, ona neměla v dešti ráda nový kloubouk, on měl rád ženskou
s novým kloboukem, koupil jí tedy do deště nový klobouk, ona k novému klobouku
nosila deštník. </p>

<p class="mlptextbez1radkui1">Pochopiv analogii skrytou v hostově podobenství,
jaké výtečníky z doby po vyhnanství uvedl?</p>

<p class="mlptextbez1radku4">Tři hledače ryzí pravdy, Mojžíše Egyptského,
Mojžíše Maimonida, který napsal <span class="mlpznakkurziva11b">More Neubkim</span>
(Rukověť zmatených) a Mojžíše Mendelssohna, tak výtečného, že od Mojžíše
(Egyptského) k Mojžíši (Mendelssohnovi) nepovstal nikdo větší než Mojžíš
(Maimonides).</p>

<p class="mlptextbez1radkui1">Co, s dovolením, prohlásil Bloom o čtvrtém hledači
ryzí pravdy, jménem Aristoteles, o němž se, s dovolením, zmínil Štěpán.</p>

<p class="mlptextbez1radku4">Že ten zmíněný hledač byl žákem jednoho
rabínského filozofa, jehož jméno se neví.</p>

<p class="mlptextbez1radkui1">Padla zmínka ještě o jiných anapokryfních slovutných
synech zákona a dítkách vyvoleného nebo zavrženého národa?</p>

<p class="mlptextbez1radku4">Felix Bartholdy Mendelssohn (skladatel), Baruch
Spinoza (filozof), Mendoza (boxer), Ferdinand Lassalle (reformátor, duelant).</p>

<p class="mlptextbez1radkui1">Jaké veršové úryvky ze staré hebrejštiny a ze staré
irštiny s modulací hlasu a s překladem textu citoval host hostiteli a hostitel
hostu?</p>

<p class="mlptextbez1radku">Štěpán: <span class="mlpznakkurziva11b">suil, suil,
suil arun, suilgo siocair agus, suil go cuin</span> (kráčej, kráčej, kráčej
svou cestou, kráčej bezpečně, kráčej opatrně).</p>

<p class="mlptextbez1radku4">Bloom: <span class="mlpznakkurziva11b">Kifeloch,
harimon rakatejch m’baad l’zamatejch</span> (jak skrojek granátu spánky tvé
mezi kadeřemi tvými).</p>

<p class="mlptextbez1radkui1">Jak se provedlo piktografické srovnání fonických
znaků obou jazyků, aby bylo orální srovnání názornější?</p>

<p class="mlptextbez1radku4"><span class="calibre27">Na
předposlední prázdnou stránku literárního škváru, nadepsaného <span class="mlpznakkurziva11b">Pamlsky hříchu</span> (vytasil se s ním Bloom a tak ho
rozložil, že se obalem dotýkal stolní desky), tužkou (s tou se vytasil Štěpán)
napsal Štěpán irská písmena g, e, d, m, jednoduchá i upravená, a Bloom zase
napsal hebrejská písmena ghimel, aleph, daleth a (místo mem) náhradou goph, a vyložil,
jakou aritmetickou hodnotu mají jako řadové i základní číslovky, totiž 3, 1, 4
a 100.</span></p>

<p class="mlptextbez1radkui1">Byla znalost, jakou oba o těchto jazycích, jednom
zaniklém, druhém vzkříšeném, měli, teoretická i praktická?</p>

<p class="mlptextbez1radku4">Teoretická, omezovala se totiž na některá
mluvnická pravidla z tvarosloví a skladby a slovník nadobro nechávala stranou.</p>

<p class="mlptextbez1radkui1">Jaké byly styčné body mezi jazyky a národy, které
jimi mluvily?</p>

<p class="mlptextbez1radku4"><span class="calibre19">V obou
jazycích hrdelnice, diakritické aspirace, hlásky vkladné i služebné: jejich
starobylost, oběma se totiž 242 let po potopě na Šinarské planině vyučovalo v semináři,
který zřídil Fenius Farsaigh, potomek Noema, který zplodil Izraele, a praotec
Hebera a Heremona, předků Irska: jejich archeologické, genealogické,
hagiografické, exegetické, homiletické, toponomastické, historické i náboženské
písemnictví obsahující díla rabínů i kuldejů, Tóra, Talmud (Mišna a Gemara),
Masor, Pentateuch, Kniha o Hnědé krávě, Kniha ballymotská, Kytice z Howthu,
Kniha kellská: jejich rozptýlení, pronásledování, přežití a obrození: izolace
jejich synagogálních i církevních obřadů v ghettu (Mariánské opatství) a mešním
domu (krčma U Adama a Evy): zákaz národního kroje za dob trestního zákoníku i zákonů
proti židovskému rouchu: obnova království Davidova v Kanaánu a možnost irské
politické samosprávy nebo devoluce.</span></p>

<p class="mlptextbez1radkui1">Jakou hymnu zanotoval Bloom v předtuše onoho
mnohonásobného, národnostně nezadatelného dovršení?</p>

<p class="mlpversei">Kol od balejvav penima<br/>
Nefeš, jehúdi, homíjah.<a href="../Text/odysseus_012.html#_ftn318" title="" class="pcalibre1 pcalibre msofootnotereference calibre16" id="_ftnref318">[318]</a></p>

<p class="mlptextbez1radkui1">Proč se při prozpěvování zarazil, když dokončil toto
první dvojverší?</p>

<p class="mlptextbez1radku4">Následkem vadné mnemotechniky.</p>

<p class="mlptextbez1radkui1">Čím nahradil prozpěvovatel tuto vadu?</p>

<p class="mlptextbez1radku4">Opisným zněním celkového textu.</p>

<p class="mlptextbez1radkui1">V jakém společném oboru jejich vzájemné úvahy
splývaly?</p>

<p class="mlptextbez1radku4">Neustálé patrné zjednodušování od egyptských
epigrafických hieroglyfů k řecké a římské abecedě a předjímka novodobého
těsnopisu a telegrafního kódu v klínových nápisech (semitských) a v čárkovém
pětižeberném oghamovém písmu (keltském).</p>

<p class="mlptextbez1radkui1">Vyhověl host hostitelově žádosti?</p>

<p class="mlptextbez1radku4">Dvojnásob, podepsal se irskými a římskými písmeny.</p>

<p class="mlptextbez1radkui1">Jaký sluchový vjem měl Štěpán?</p>

<p class="mlptextbez1radku4"><span class="calibre27">V hluboké
dávné mužské nepovědomé melodii slyšel navrstvenou minulost.</span></p>

<p class="mlptextbez1radkui1">Jaký zrakový vjem měl Bloom?</p>

<p class="mlptextbez1radku4">V bystré mladistvé mužské povědomé podobě viděl
předurčenou budoucnost.</p>

<p class="mlptextbez1radkui1">Jaké měli Štěpán a Bloom skorosoučasné volné
skorovjemy utajené totožnosti?</p>

<p class="mlptextbez1radku">Zrakově, Štěpán: Tradiční podobu hypostaze, jak ji
líčí Johannes Damascenus, Lentulus Romanus a Epiphanius Monachus, sinalou,
dlouhatánskou, s vínově tmavými vlasy.</p>

<p class="mlptextbez1radku4">Sluchově, Bloom: Tradiční slastný tón pohromy.</p>

<p class="mlptextbez1radkui1"><span class="calibre27">Jaké budoucí
životní dráhy byly v minulosti Bloomovi možné a s jakými vzory?</span></p>

<p class="mlptextbez1radku4"><span class="calibre27">V církvi
římské, anglikánské nebo rozkolnické: vzory, veledůstojný otec John Conmee, T.
J., ctihodný pán T. Losos, D. D., probošt Trojické koleje, dr. Alexander J.
Dowie. U anglického nebo irského soudu: vzory, Seymour Bushe, K. C. Rufus
Isaacs, K. C. Na divadle, vzory novodobé nebo shakespearské, komik Charles
Wyndham, shakespearský interpret Osmond Tearle († 1901).</span></p>

<p class="mlptextbez1radkui1">Vybídl hostitel hosta, aby modulovaným hlasem zapěl
podivnou zkazku na příbuzný námět?</p>

<p class="mlptextbez1radku4">Ubezpečil, tam, kde jsou, ode všech vzdáleni, že
je nikdo neuslyší, sám ubezpečen tím, že ty svařené nápoje kromě polotuhých
zbylých usazenin mechanické směsi, voda plus cukr plus smetana plus kakao,
dopili.</p>

<p class="mlptextbez1radkui1">Odříkej první (durovou) část této prozpěvované
zkazky:</p>

<p class="mlpversei">Jindra a s ním kdejaký kamarád<br/>
s míčem si šli hrát.<br/>
Jen se Jindra rozehnal a odpálil,<br/>
hned míček židovi přes plot spad.<br/>
Když pak milý Jindra znovu odpálil,<br/>
do oken strefil se akorát.</p>

<div>
<svg xmlns="http://www.w3.org/2000/svg" xmlns:xlink="http://www.w3.org/1999/xlink" version="1.1" width="595" height="600" viewBox="0 0 595 600" preserveAspectRatio="xMidYMin meet">
<image width="595" height="600" xlink:href="../Images/image004.png"/>
</svg>
</div>


<p class="mlptextbez1radkui">Jak přijal Rudolfův syn
tuto první část?</p>

<p class="mlptextbez1radku4">S nesmíšenými pocity. S úsměvem on, žid, chutě
poslouchal a hleděl na nerozbité kuchyňské okno.</p>

<p class="mlptextbez1radkui1">Odříkej druhou (molovou) část zkazky.</p>

<p class="mlpversei">Ven vyšla židova dcera<br/>
v zelené sukýnce.<br/>
„Chlapečku, pojď si pro míček, pojď,<br/>
dám ti ho hnedlince.“</p>

<p class="mlpversei">„Bez kamarádů k vám nepůjdu,<br/>
bez nich já nesmím si hrát,<br/>
<span class="mlpznakkurziva11b">pan učitel by mi nařezal,<br/>
musela byste ho znát.“</span></p>

<p class="mlpversei"><span class="mlpznakkurziva11b">Drapla ho za ručku bělostnou,<br/>
táhla ho, nešel s ní rád,<br/>
do světničky ho dovedla,<br/>
kde si mohl klidně řvát.</span></p>

<p class="mlpversei"><span class="mlpznakkurziva11b">A tam mu hlavu kapesním nožem<br/>
odřezala šmik šmik šmik.<br/>
Nebude si už Jindra hrát,<br/>
anžto je nebožtík.</span></p>

<div>
<svg xmlns="http://www.w3.org/2000/svg" xmlns:xlink="http://www.w3.org/1999/xlink" version="1.1" width="654" height="300" viewBox="0 0 654 300" preserveAspectRatio="xMidYMin meet">
<image width="654" height="300" xlink:href="../Images/image005.png"/>
</svg>
</div>

<p class="mlptextbez1radkui1">Jak přijal Millicentin otec tuto druhou část?</p>

<p class="mlptextbez1radku4">Se smíšenými pocity. Bez úsměvu poslouchal a s údivem
hleděl na židovu dceru v zelené sukýnce.</p>

<p class="mlptextbez1radkui1">Zhusť Štěpánův komentář.</p>

<p class="mlptextbez1radku4">Jeden mezi všemi, nejmenší mezi všemi, je
předurčenou obětí. Jednou z nepozornosti, dvakrát ze schválnosti vyzve osud.
Ten na něho, opuštěného, přikvačí, a ač se zdráhá, jakožto zjevení naděje a mladosti
se ho bez odporu zmocní. Odvede ho do cizího příbytku, do komnaty tajného
nevěřícího, a tam ho s jeho svolením neúprosně obětuje.</p>

<p class="mlptextbez1radkui1">Proč hostitel (předurčená oběť) zesmutněl?</p>

<p class="mlptextbez1radku4"><span class="calibre17">Toužil, aby se
o spáchaném zločinu vyprávělo, on že ho nespáchal, a sám aby o něm nevyprávěl.</span></p>

<p class="mlptextbez1radkui1">Proč se hostitel (zdráhavý, bezbranný) nehýbal?</p>

<p class="mlptextbez1radku4">Podle zákona o zachování energie.</p>

<p class="mlptextbez1radkui1">Proč hostitel (tajný nevěřící) mlčel?</p>

<p class="mlptextbez1radku4">Vážil možné důkazy pro rituální vraždu a proti
ní: poštívání hierarchie, pověrčivost lidu, troušení nezaručených zkazek,
závidění blahobytu, pomstychtivost, ojedinělý výskyt atavické zločinnosti,
polehčující okolnost fanatismu, hypnózy a náměsíčnosti.</p>

<p class="mlptextbez1radkui1">Kterých (ačli vůbec nějakých) z těchto duševních
nebo tělesných poruch nebyl zcela prost?</p>

<p class="mlptextbez1radku4"><span class="calibre17">Hypnózy:
jednou procitl a nepoznal svou ložnici: nejednou procitl a bůhvíjak dlouho se
nemohl hnout ani hlesnout. Náměsíčnosti: jednou ve spaní jeho tělo vstalo,
skrčené se šoulalalo k nezahřátému krbu, a když se k němu dostalo, stulené do
klubíčka, nezahřáté, v nočním úboru tam ulehlo a spalo</span>.</p>

<p class="mlptextbez1radkui1">Projevil se tento nebo jiný příbuzný fenomén ještě u
některého rodinného příslušníka?</p>

<p class="mlptextbez1radku4"><span class="calibre17">Dvakrát, v Holles
Street a na Ontario Terrace ve věku 6 a 8 let jeho dcera Millicent (Milly)
hrůzou ze spaní vykřikla a na dotazy dvou postav v nočním úboru odpověděla
němým tupým výrazem.</span></p>

<p class="mlptextbez1radkui1">Jaké měl na ni ještě jiné vzpomínky z útlého
dětství?</p>

<p class="mlptextbez1radku4"><span class="calibre17">15. června
1889. Mrňavá vřískalka, která má z brečení křeče a brečením si od nich
ulevuje. Říkali jí uplakánek rozbil džbánek, zahnal spánek, počítala své tři
knoflíkové penízky jeden, dva, tli: bumbác, zahodila panenku, kluka, námořníka.
Plavá od dvou snědých, mezi plavými předky, z dávna, znásilnění, Herr Hauptmann
Hainau, rakouská armáda, z nedávna, pouhá halucinace, nadporučík Mulvey,
britské válečné loďstvo.</span></p>

<p class="mlptextbez1radkui1">Jaké rodové charakteristické rysy byly na ní patrné?</p>

<p class="mlptextbez1radku4">Naopak útvar nosu a čela vycházel z přímé linie
rodu, která, ač v časově odlehlých lhůtách přerušována, potáhne se až k lhůtám
nejodlehlejším.</p>

<p class="mlptextbez1radkui1">Jaké měl na ni vzpomínky z jejích dívčích let?</p>

<p class="mlptextbez1radku4">Obruč a švihadlo uklidila do koutka. Přes všechno
žadonění anglického turisty nedovolila mu, aby si na vévodském trávníku udělal
a odnesl její snímek (co proti tomu má, neřekla). Když jednou spolu s Elsou
Potterovou šly po Jižní Circular Road a sledovalo je nějaké nekalé individuum,
došla až do poloviny Stamer Street a rázem se otočila zpátky (proč změnila
směr, to neřekla). V předvečer svých 15. narozenin napsala z Mullingaru,
Westmeathské hrabství, dopis se stručnou narážkou na tamějšího studenta (z
které fakulty a ročníku, neřekla).</p>

<p class="mlptextbez1radkui1">Rmoutilo ho to první odloučení, věštící druhé?</p>

<p class="mlptextbez1radku4">Méně, než tušil, víc, než se nadál.</p>

<p class="mlptextbez1radkui1">Jaké další podobné, leč jinačí zmizení zároveň
postřehl?</p>

<p class="mlptextbez1radku4">Dočasné zmizení kočky.</p>

<p class="mlptextbez1radkui1">Proč podobné, leč jinačí?</p>

<p class="mlptextbez1radku4">Podobné, protože vzniklé ze stejné pohnutky, jako
je sháňka po novém samečkovi (mullingarský student) a po léčivé bylině
(baldriánu). Jinačí vzhledem k možnému jinačímu návratu k přebývajícím nebo do
příbytku.</p>

<p class="mlptextbez1radkui1">V jakém ohledu byla jejich rozdílnost podobná?</p>

<p class="mlptextbez1radku4">V trpnosti, v úspornosti, v citu pro tradici, v nepředvídanosti.</p>

<p class="mlptextbez1radkui1">Tak třeba?</p>

<p class="mlptextbez1radku4"><span class="calibre15">Když mu
schýlena nastavovala plavé vlasy, aby jí je svázal mašlí (srv. protahování
kočky). Co víc, na nehybné hladině jezírka v Stephen’s Green mezi obrácenými
odrazy stromů její nevšímané plivance opisující na vodě soustředné kroužky,
naznačovaly svou zarytou vytrvalostí, kde si dřímotně hoví ryba (srv. číhání
kočky na myš). A dále, na zapamatování data, bojovníků, konce a důsledků
slavného vojenského utkání potahovala se za lokýnku (srv. kočka myjící si uši).
Posléze se jí, hihňavé Milly, zdálo, že beze slov rozmlouvala, o čem, to si už
nepamatovala, s koněm jménem Josef a že mu podala sklenici limonády a on ji
zřejmě přijal (srv. - kočka dřímající u krbu). Byla tedy v trpnosti, v úspornosti,
v citu pro tradici, v nepředvídanosti jejich rozdílnost podobná.</span></p>

<p class="mlptextbez1radkui1">Jak využil svatebních dárků 1) sovy, 2) hodin k tomu,
aby u ní vzbudil zájem a poučil ji?</p>

<p class="mlptextbez1radku4"><span class="calibre15">K názornému
výkladu 1) o povaze a zvycích vejcorodých živočichů, o možnosti vzduchoplavby,
o některých zrakových anomáliích, o dávném způsobu balzamování; 2) o principu
kyvadla, objasněném na příkladu vahadla, soukolí a regulátoru, o různých
pozicích pohyblivých ručiček na nepohyblivém ciferníku, přeložených do mluvy
individuálního nebo společenského řádu, každou hodinu vždy po hodině přesně
nastávající okamžik, kdy dlouhá a krátká ručička svírají stejný úhel, totiž
každá hodina vždy po hodině v aritmetickém pořadí 5 5 11 minut.</span></p>

<p class="mlptextbez1radkui1">Jakým způsobem mu to oplácela?</p>

<p class="mlptextbez1radku4">Byla pamětlivá: k 27. narozeninám mu věnovala
dvojuchý hrnek z napodobeného derbyjského porcelánu. Byla shánlivá: o kvartálu
nebo kolem něho, kdy nakupovala, ale ne pro sebe, všimla si, co potřebuje, a předcházela
jeho přání. Byla plná obdivu, když před ní, třebaže ne jí, vyložil nějaký
přírodní fenomén, hned zatoužila mít bez pozvolného osvojování polovinu,
čtvrtinu, tisícinu jeho vědomostí.</p>

<p class="mlptextbez1radkui1">Co navrhl diambulista Bloom, otec somnambulistky
Milly, noktambulistovi Štěpánovi?</p>

<p class="mlptextbez1radku4">Aby si ty hodiny od čtvrtka (vlastního) do pátku
(normálního) pohověl na improvizovaném lehátku nad kuchyní a hned vedle
hostitelovy a hostitelčiny ložnice.</p>

<p class="mlptextbez1radkui1">Jaké rozmanité výhody by vyplynuly nebo mohly
vyplynout z prodloužení takové improvizace?</p>

<p class="mlptextbez1radku4">Hostovi: střecha nad hlavou a klidný kout ke
studiu. Hostiteli: omlazení inteligence, náhradní potěšení. Hostitelce: rozpad
posedlosti, získání správné italské výslovnosti.</p>

<p class="mlptextbez1radkui1">Proč by tyto zatímní eventuality mezi hostem a hostitelkou
nemusely překazit trvalou možnost smírného svazku mezi studentem a židovou
dcerou (nebo se dát od nich překazit)?</p>

<p class="mlptextbez1radku4">Protože cesta k dceři vedla skrze matku, cesta k matce
skrze dceru.</p>

<p class="mlptextbez1radkui1">Na jakou nicotnou mnohoslabičnou hostitelovu otázku
dal host jednoslabičnou zápornou odpověď?</p>

<p class="mlptextbez1radku4">Jestli znal nebožku paní Emily Sinicovou, která u
nádraží Sydney Parade 14. října 1903 nešťastnou náhodou zahynula.</p>

<p class="mlptextbez1radkui1">Jaký užuž načatý s tím souvislý výrok hostitel
potlačil?</p>

<p class="mlptextbez1radku4">Výrok, jímž vysvětloval, proč nebyl na pohřbu
paní Mary Dedalové, rozené Gouldingové, 26. června 1903, den před výročím úmrtí
Rudolpha Blooma (rozeného Virága).</p>

<p class="mlptextbez1radkui1">Byl návrh azylu přijat?</p>

<p class="mlptextbez1radku4">Rázně, záhadně, vlídně, vděčně byl odmítnut.</p>

<p class="mlptextbez1radkui1">K jaké peněžní výměně došlo mezi hostitelem a hostem?</p>

<p class="mlptextbez1radku4">První vrátil bez úroku druhému částku £ l,7s., 0,
slovy jednu libru sedm šilinků, kterou druhý prvnímu svěřil.</p>

<p class="mlptextbez1radkui1">Jaké protinávrhy byly střídavě předloženy, přijaty,
pozměněny, zamítnuty, přeformulovány, znovu přijaty, schváleny, znovu
potvrzeny?</p>

<p class="mlptextbez1radku4">Zahájit předem smluvený kurs italské výuky,
místo: bydliště vyučovaného. Zahájit kurs hlasové výuky, místo: bydliště
vyučovatelky. Zahájit řadu statických, polostatických a peripatetických
intelektuálních rozhovorů, místa: bydliště obou mluvčích (ačli oba mluvčí budou
bydlet v jednom místě), hotel a krčma Loď, Dolní Abbey Street č. 6 (majitelé W.
a E. Conneryové), Irská národní knihovna, Kildare Street č. 10, Národní
porodnice, Holles Street č. 29, 30 a 31, veřejný sad, okolí chrámové budovy,
křižovatka dvou nebo více silnic, střed přímky mezi jejich bydlišti (ačli oba
mluvčí budou bydlet ve dvou různých místech).</p>

<p class="mlptextbez1radkui1">Co Bloomovi zpochybňovalo uskutečnění těchto
navzájem se vylučujících plánů?</p>

<p class="mlptextbez1radku4">Nenapravitelnost minulosti: jednou na představení
cirkusu Alberta Henglera v Rotundě, Rudand Square, Dublin, nějaký strakatý
šašek, obdařený intuicí, při pátrání po otcovství vykročil z arény do hlediště
až tam, kde seděl sám a sám Bloom, a rozjařeným divákům prohlásil, že on
(Bloom) je jeho (šaškův) táta. Nepředvídatelnost budoucnosti: jednou v létě r.
1898 on (Bloom) třemi vroubky označil na rýhovaném okraji florin (2 šilinky) a vydal
jej při placení splatného a řádně vyrovnaného dluhu firmě T. a J. Davyové,
koloniál, Charlemont Mail, Veliký průplav, aby obíhal po vodách městské měny a třeba
oklikou nebo přímo se mu vrátil.</p>

<p class="mlptextbez1radkui1">Byl šašek Bloomův syn?</p>

<p class="mlptextbez1radku4">Ne.</p>

<p class="mlptextbez1radkui1">Vrátil se Bloomův peníz?</p>

<p class="mlptextbez1radku4">Nikdy.</p>

<p class="mlptextbez1radkui1">Proč by ho nové zklamání tolik sklíčilo?</p>

<p class="mlptextbez1radku4">Protože v rozhodném životním okamžiku toužil
napravit mnoho společenských podmínek, plynoucích z nerovnosti, lakoty a mezinárodní
řevnivosti.</p>

<p class="mlptextbez1radkui1">To se domníval, že se po odstranění těchto podmínek
dá lidský život neskonale zdokonalit?</p>

<p class="mlptextbez1radku4">Pořád zbývaly druhové podmínky, na rozdíl od
lidského zákona dané zákonem přírodním jakožto nedílná součást lidského celku:
potřeba hubit při opatřování výživy: lopotnost krajních funkcí jednotlivcova
života, muka narození a smrti: jednotvárné měsíčky opičích a (zejména)
člověčích samic, které se táhnou od puberty až k přechodu: nevyhnutelné úrazy
na moři, v dolech a továrnách: některé bolestné choroby a chirurgické zákroky,
jichž si vyžadují, vrozené šílenství a dědičná zločinnost, zhoubné epidemie:
katastrofální záplavy, jejichž hrůznost je základem lidské mentality: seismické
otřesy, jejichž epicentrum bývá v hustě zalidněných krajích: skutečnost
živoucího růstu přes všechny křečovité proměny od útlého věku přes zralý věk k sešlosti
věku.</p>

<p class="mlptextbez1radkui1">Proč zanechal hloubání?</p>

<p class="mlptextbez1radku4">Protože dosadit za méně přijatelné fenomény,
které by se měly odstranit, jiné, přijatelnější fenomény je úkol pro vyšší
inteligenci.</p>

<p class="mlptextbez1radkui1">Sdílel s ním Štěpán malomyslnost?</p>

<p class="mlptextbez1radku4">Tvrdil o sobě, že něco znamená jako vědomý
racionální tvor, postupující sylogismy od známého k neznámému, a jako vědomé
reagens mezi mikrokosmem a makrokosmem, nevyhnutelně zbudované nad nejistotou
prázdnoty.</p>

<p class="mlptextbez1radkui1">Pochopil Bloom toto tvrzení?</p>

<p class="mlptextbez1radku4">Doslova ne. Jen zhruba.</p>

<p class="mlptextbez1radkui1">Čím se utěšoval v nepochopení?</p>

<p class="mlptextbez1radku4">Že jako řádný občan bez klíčů rázně postupoval
přes nejistotu prázdnoty od neznámého k známému.</p>

<p class="mlptextbez1radkui1">V jakém hodnostním pořadí, s jakým příslušným
obřadem se provedl exodus z domu služebnosti na poušť příbytku?</p>

<p class="mlpobrazky1">Rozsvícenou svíci na svícnu nesl<br/>
BLOOM.<br/>
Jáhenský klobouk na jasanové holi nesl<br/>
ŠTĚPÁN.</p>

<p class="mlptextbez1radkui1">S jakou intonací <span class="mlpznakkurziva11b"><span class="calibre23">secreto</span></span><a href="../Text/odysseus_012.html#_ftn319" title="" class="pcalibre1 pcalibre msofootnotereference calibre38" id="_ftnref319">[319]</a>
kterého pamětního žalmu?</p>

<p class="mlptextbez1radku4">Žalm 113., <span class="mlpznakkurziva11b">modus
peregrinus: In exitu Israel de Egypto: domus Jacob de populo barbaro.</span><a href="../Text/odysseus_012.html#_ftn320" title="" class="pcalibre1 pcalibre msofootnotereference calibre16" id="_ftnref320"><i class="calibre1">[320]</i></a></p>

<p class="mlptextbez1radkui1">Co učinil každý u výstupních dveří?</p>

<p class="mlptextbez1radku4">Bloom postavil svícen na zem. Štěpán si nasadil
klobouk na hlavu.</p>

<p class="mlptextbez1radkui1">Kterému stvoření byly výstupní dveře dveřmi
vstupními?</p>

<p class="mlptextbez1radku4">Kočce.</p>

<p class="mlptextbez1radkui1">Jaká podívaná se jim naskytla, když, prošedše síňkou
vzadu, se nejprve hostitel, potom host, mlčky, dvojnásob tmaví ze tmy vynořili
do zahradního pološera?</p>

<p class="mlptextbez1radku4">Nebesky hvězdný strom obsypaný vlhkým, nočně
modrým ovocem.</p>

<p class="mlptextbez1radkui1">S jakými průvodními úvahami ukazoval Bloom svému
společníkovi rozmanitá souhvězdí?</p>

<p class="mlptextbez1radku4">S úvahami o stále mohutnější evoluci: o tom, jak
se měsíc, na začátku lunace neviditelný, blíži k perihéliu: o nesmírné
mlékovitě jiskřivé nezhuštěné mléčné dráze, kterou by pozorovatel, umístěný na
dolním konci válcovité kolmé šachty, hluboké 500 stop, vyhloubené od povrchu ke
středu země, ve dne rozeznal: o Síriovi (alfa v Canis Major) vzdáleném 10
světelných let (57 000 000 000 000 mil), o objemu 900krát větším než naše
planeta: o Arcturu: o rovnodennostní precesi: o Orionu a jeho pásu a šestinásobném
slunci theta a mlhovině, do níž by se vešlo 100 našich slunečních soustav: o hvězdách
zmírajících a rodících se nových, jako třeba Nova z r. 1901: o naší soustavě
střemhlav pádící do souhvězdí Herkula: o paralaxe neboli paralaktické úchylce
takzvaných stálic, které se ve skutečnosti od nezměrně vzdálených eonů pohybují
k nesmírně vzdáleným budoucnostem, proti nimž sedmdesáte let, vyměřených
lidskému životu, tvoří vsuvku nekonečně kratičkou.</p>

<p class="mlptextbez1radkui1">Vyskytly se opačné úvahy o stále méně mohutné
involuci?</p>

<p class="mlptextbez1radku4">O eonech geologických období, zaznamenaných v zemských
zvrstveních, o myriádách drobounkých entomologických organických bytostí,
skrytých v dutinách země pod odvalitelnými kameny, v úlech i mohylách, o mikrobech,
miazmatech, baktériích, bacilech, spermatozoích: o nezměrných trilionech biliónů
miliónů nepostřehnutelných molekul, molekulární soudržností obsažených v špendlíčkové
hlavičce: o vesmíru lidského séra, jako hvězdami posetého červenými a bílými
tělísky, kteréž jsou samy vesmíry prázdných prostorů posetých dalšími tělísky,
z nichž každé nepřetržitě je vesmírem složných tělísek, z nichž každé je
dělitelné na díly dále dělitelných složných tělísek, přičemž dělenců i dělitelů,
aniž se vlastně dělí, stále ubývá, až nakonec, když se v tom dál a dále
pokračuje, nikdy se nikde k ničemu nedojde.</p>

<p class="mlptextbez1radkui1">Proč nezpracoval tyto výpočty do přesnějších výsledků?</p>

<p class="mlptextbez1radku4">Protože když se několik let před r. 1886 obíral
problémem kvadratury kruhu, dověděl se, že nějaké poměrně přesně vypočítané
číslo, např. devátá mocnina deváté mocniny devíti, je tak veliké a o tolika
místech, že po vypočtení výsledku by bylo třeba na 33 hustě potištěných svazků
po 1000 stranách zrekvírovat bezpočet tiskařských knih a rysů, aby se do nich v
úplnosti vešla vytištěná celá čísla, desítky, stovky, tisíce, desetitisíce,
statisíce, milióny, desetimilióny, stamilióny, bilióny, neboť jádro každé
mlhoviny každé číslice každé řady obsahuje zhuštěně potenciální povýšení na
nejkrajnější kinetická vypracování kterékoliv z jejích mocnin.</p>

<p class="mlptextbez1radkui1">Problém obyvatelnosti planet a jejich oběžnic
plemenem zvláštního druhu a možnost společenského a mravního vykoupení
zmíněného plemene nějakým vykupitelem se mu zdál řešitelnější?</p>

<p class="mlptextbez1radku4">Jevil obtížnost jiného řádu. U vědomí, že lidský
organismus, normálně snášející atmosférický tlak 19 tun, pozdvižený v zemské
atmosféře do značné výše, jakmile se blíží rozmezí mezi troposférou a stratosférou,
s aritmeticky stoupající prudkostí trpí krvácením z nosu, ztíženým dýcháním a závratí,
vymyslel na řešení tohoto problému pracovní hypotézu, jejíž nemožnost nelze
dokázat, že totiž v dostatečných nebo rovnocenných podmínkách na Marsu,
Merkurovi, Venuši, Jupiterovi, Neptunu nebo Uranu může plémě přizpůsobivějších
a tělesně jinak ustrojených bytostí obstát, ač takové apogejské, v odchylných
podmínkách stvořené lidské bytosti, se zřetelnými odlišnostmi, vyplývajícími z celkové
i vzájemné podobnosti, podle všeho budou i tam jako tady nezvratně lnout k marnostem,
marnostem nad marnosti a všemu, co je marnost.</p>

<p class="mlptextbez1radkui1">A co problém možného vykoupení?</p>

<p class="mlptextbez1radku4">Dolejší premisa dokázala premisu hořejší.</p>

<p class="mlptextbez1radkui1">Jaké rozmanité rysy souhvězdí byly pak probírány?</p>

<p class="mlptextbez1radku4">Rozmanité barvy prozrazující rozmanitý stupeň
životnosti (bílá, žlutá, karmínová, nachová, rumělková): jejich stupeň
zářivosti: jejich oku patrná velikost až po sedmý stupeň včetně: jejich poloha:
Velký medvěd: Walsinghamova cesta: Davidův vůz: Saturnovy prstence: do sluncí
zhuštěné spirální mlhoviny: na sobě závislé kolotání dvojsluncí: na sobě
nezávislé objevy Galilea, Simona Maria, Piazziho, Le Verriera, Herschela,
Galia: Bodeova a Keplerova zkusná systematizace čtverců vzdálenosti a kubíků
oběžné doby: téměř nekonečná stlačitelnost vlasatic a jejich mohutné eliptické
výstupní a znovuvstupní dráhy od přísluní k odsluní: původ meteoritů: libyjské
povodně na Marsu někdy v době narození mladšího pozorovatele hvězd: roční
výskyt meteorických lijáků v době kolem svátku sv. Vavřince (mučedníka, 10.
srpna): měsíční výskyt takzvaného nového měsíce se starým v náručí: domnělý
vliv nebeských těles na lidské tělo: objevení nadmíru zářivé hvězdy (1. velikosti),
nápadně patrné ve dne i v noci (nové světelné slunce, vzniklé srážkou a žhavým
splynutím dvou nesvítivých bývalých sluncí) v době narození Williama
Shakespeara nad deltou v ležatém nezapadajícím souhvězdí Kassiopeie, a hvězdy
(2. velikosti) podobného původu, leč menší zářivosti, která se objevila v souhvězdí
Corona Septentrionalis a zase zmizela v době narození Leopolda Blooma, a jiných
hvězd (domněle) podobného původu, které se (skutečně nebo domněle) objevily a zase
zmizely v souhvězdí Andromedy v době narození Štěpána Dedala a v souhvězdí
Auriga několik let po narození a smrti Rudolpha Blooma ml. a v jiných
souhvězdích několik let před narozením nebo po něm a před smrtí nebo po ní
jiných osob: průvodní fenomény zatmění jak slunce, tak měsíce, od zastření po
vynoření, opad větru, posun stínu, zamlklost opeřenců, výskyt nočních nebo
soumračných živočichů, utkvělost podsvětního světla, ztemnělost pozemských vod,
sinalost lidských bytostí.</p>

<p class="mlptextbez1radkui1"><span class="calibre19">Jeho (Bloomův)
logický závěr po zvážení věci a připuštění možného omylu?</span></p>

<p class="mlptextbez1radku4">Že to není nebestrom ani nebesluj ani nebezvěr
ani nebemuž. Že je to Utopie, neboť nějakou metodu od známého k neznámému
neznáme: nekonečnost stejně přeměnitelná v konečnost domnělým pravděpodobným
přiřazením jednoho nebo více těles téže, stejně jako různé velikosti: hybnost
iluzorních forem znehybnělých v prostoru, znovuzhybnělých v povětří: minulost,
která jako přítomnost přestala existovat, ještě než budoucí diváci započali
nynější existenci.</p>

<p class="mlptextbez1radkui1">Byl víc přesvědčen o estetické hodnotě této
podívané?</p>

<p class="mlptextbez1radku4">Nesporně díky tomu, že se básníci, buď zaníceni
vroucí oddanností, nebo sklíčeni oslyšením, tolikrát dovolávali žhavého soucitu
souhvězdí nebo zas chladu trabanta naší planety.</p>

<p class="mlptextbez1radkui1">Měl tedy za článek víry teorii o astrologickém vlivu
na podměsíční pohromy?</p>

<p class="mlptextbez1radku4">Jak se mu zdálo, lze ji stejně dokázat jako vyvrátit,
a názvosloví na selenografických mapách padá na vrub ověřitelné intuici stejně
jako nesprávné analogii: jezero snů, moře dešťů, zátoka rosy, oceán plodnosti.</p>

<p class="mlptextbez1radkui1">Jaké zvláštní příbuzenstvo podle něho trvá mezi
lunou a ženou?</p>

<p class="mlptextbez1radku4">Její starobylost, jak předchází a přežívá
telurická pokolení: její noční vladařství: její trabantská závislost: její
odražená zářivost: její stálost ve všech fázích: její vstávání i uléhání v určenou
dobu, její narůstání i ubývání: její schválná neproměnnost vzhledu: její
neurčitá odpovídka na netvrdivý dotaz: její moc nad přílivem a odlivem vodstva:
její schopnost čarovat, deptat, dařit krásou, dohánět k šílenství, poštvávat a napomáhat
k zločinu: její poklidná nevyzpytatelnost tváře: děsivost její samovládné
neúprosné oslnivé blízkosti: její předzvěsti bouře a tišiny: dráždivost její
záře, dráhy i přítomnosti: varovnost jejích kráterů, jejích vyprahlých moří,
jejího mlčení: její záření, když je viditelná, její vábení, když je
neviditelná.</p>

<p class="mlptextbez1radkui1"><span class="calibre17">Jaký viditelný
světelný signál upoutal Bloomův pohled a ten zas Štěpánův?</span></p>

<p class="mlptextbez1radku4"><span class="calibre17">Vzadu v prvním
patře u něho (Blooma) světlo parafínové lampy s šikmým stínidlem promítnuté na
plátno rolety, kterou dodal Frank O’Hara, výroba rolet, záclonových tyčí a shrnovacích
žaluzií, Aungier Street č. 16.</span></p>

<p class="mlptextbez1radkui1">Jak objasnil záhadu neviditelné osoby, své ženy
Marion (Molly) Bloomové, prozrazené viditelným světelným signálem, lampou?</p>

<p class="mlptextbez1radku4">Nepřímými i přímými slovními narážkami i nápověďmi:
tlumeným ošálením i obdivem: líčením: zadrhováním: náznakem.</p>

<p class="mlptextbez1radkui1">Oba tedy mlčeli?</p>

<p class="mlptextbez1radku4">Mlčeli a ve vzájemném tělesném zrcadle svých
jehonejeho spolutváří rozjímali jeden nad druhým.</p>

<p class="mlptextbez1radkui1">To pořád nic nedělali?</p>

<p class="mlptextbez1radku4"><span class="calibre19">Na Štěpánovu
nápověď a Bloomovu pobídku oba, napřed Štěpán, potom Bloom se v pološeru bok po
boku vymočili, močící ústrojí obmykající dlaní přece druhým zneviditelněné,
pohled, napřed Bloomův, potom Štěpánův zdvižený k stříkajícímu světélkujícímu i
polosvětélkujícímu stínu.</span></p>

<p class="mlptextbez1radkui1">Podobně?</p>

<p class="mlptextbez1radku4">Trajektorie jejich následného, potom současného
močení si byly nepodobné: u Blooma delší, ne tak tryskavá, v zkomolené podobě
dvojklanného předposledního písmene v abecedě, v posledním ročníku střední
školy (r. 1880) proti celé soutěživé síle ústavu, 210 žáků, dosahoval největší
výšky: u Štěpána vyšší, syčivější, v posledních hodinách včerejšího dne si
totiž močopudnými nápoji zesílil nutkavý tlak v měchýři.</p>

<p class="mlptextbez1radkui1">Jaké různé problémy týkající se neviditelného
slyšitelného kolaterálního ústrojí přicházely každému z nich na mysl?</p>

<p class="mlptextbez1radku4"><span class="calibre19">Bloomovi:
problém dráždivosti, zduřivosti, topořivosti, reaktivnosti, velikosti,
hygieničnosti, chlupatosti. Štěpánovi: problém kněžské celistvosti obřezaného
Ježíše (1. ledna, zasvěcený svátek, povinnost obcovat mši a bez nutné potřeby
nekonat služebnou práci) a problém, zdali božské předkožce, tělesnému snubnímu
prstenu svaté římské všeobecné apoštolské církve, uchovávanému v Kalkatě,
náleží prostá hyperdulie, nebo latrie čtvrtého stupně, jaká se vzdává božským
odstřižkům vlasů a nehtů.</span></p>

<p class="mlptextbez1radkui1">Jaké nebeské znamení oba zároveň zahlédli?</p>

<p class="mlptextbez1radku4"><span class="calibre19">Hvězdu, jak se
nad obzorem zřejmě velkou rychlostí řítí po obloze od Vegy v Lyře za
hvězdokupou Kadeře Bereničiny k znamení Lva ve zvířetníku</span>.</p>

<p class="mlptextbez1radkui1">Jak vypustil dostředivý zůstalec odstředivého
vzdálence?</p>

<p class="mlptextbez1radku4">Vsunul dřík zrezavělého klíče do díry viklavé
petličky, přitlačil klíčové očko a zakroutil ozubím zprava doleva, až vypáčil zástrčku
ze skobky, zchátralou, rozviklanou brankou trhl k sobě a tak zjednal otvor pro
volný výstup i volný vstup.</p>

<p class="mlptextbez1radkui1">Jak se při rozchodu loučili?</p>

<p class="mlptextbez1radku4">Z opačné strany prahu stáli zpříma u jedněch
dveří, jejich rozžehnávající se paže se všelijak dotýkaly a tvořily všelijaký
úhel menší než součet dvou pravých úhlů.</p>

<p class="mlptextbez1radkui1">Jaký zvuk doprovázel spojení jejich dotýkavých paží
a rozpojení dlaní u jednoho dostředivé, u druhého odstředivé?</p>

<p class="mlptextbez1radku4">Odbíjení noční hodiny, vyzváněné na kostele sv.
Jiří.</p>

<p class="mlptextbez1radkui1">Jaké ozvěny tohoto odbíjení oba a každý zvlášť
zaslechli?</p>

<p class="mlptextbez1radku">Štěpán:</p>

<p class="mlpversei">Liliata rutilantium. Turma circumdet.<br/>
Jubilantium te virginum. Chorus excipiat.</p>

<p class="mlptextbez1radku4">Bloom:</p>

<p class="mlpversei">Bimbam! Bimbam!<br/>
Bimbam! Bimbam!</p>

<p class="mlptextbez1radkui1"><span class="calibre15">Kde byli
jednotliví členové společnosti, která ten den s Bloomem na povel onoho hlaholu
putovala od jihu ze Sandymountu na sever do Glasnevinu?</span></p>

<p class="mlptextbez1radku4">Martin Cunningham (v posteli), Jack Power (v
posteli), Šimon Dedalus (v posteli), Tom Kernan (v posteli), Ned Lambert (v
posteli), Joe Hynes (v posteli), <span class="calibre17">John Henry
Menton (v posteli), Bernard Corrigan (v posteli),</span> Patsy Dignam (v
posteli), Paddy Dignam (v hrobě).</p>

<p class="mlptextbez1radkui1">Co slyšel Bloom, když se octl sám?</p>

<p class="mlptextbez1radku4">Dvojitý cvakot vzdalujících se kročejů na
nebesorodé zemi, dvojitý bzukot drnkačky v ozvučné uličce.</p>

<p class="mlptextbez1radkui1">Co pociťoval Bloom, když se octl sám?</p>

<p class="mlptextbez1radku4">Chladný mezihvězdný prostor, tisíce stupňů pod
bodem mrazu neboli nultého stupně Fahrenheitu, Celsia a Réaumura: počáteční
zvěsti blízkého úsvitu.</p>

<p class="mlptextbez1radkui1">Na co si vzpomněl při vyprávění a stisku ruky a kročejích
a pustochladu?</p>

<p class="mlptextbez1radku4">Na druhy různě a na různých místech zesnulé: na Percyho
Apjohna (padl v boji, řeka Modder), na Philipa Gilligana (souchotě, nemocnice v
Jervis Street), Matthewa F. Kana (utonul, Dublinský záliv), Philipa Moisela
(hnisavý zánět ledvinové pánve, Heytesbury Street), Michaela Harta (souchotě,
nemocnice Mater Misericordiae), Patrika Dignama (mrtvice, Sandymount).</p>

<p class="mlptextbez1radkui1">Jaká čáka na jaké fenomény ho ponoukala zůstat?</p>

<p class="mlptextbez1radku4">Zmizení tří posledních hvězd, zákmit rozbřesku,
objevení nového slunečního kotouče.</p>

<p class="mlptextbez1radkui1">Pozoroval už někdy tyto fenomény?</p>

<p class="mlptextbez1radku4">Jednou v r. 1887, když se u Luka Doyla v Kimmage
protáhly šarády, usazen na zídce, zrak obrácený ve směru Mizrach, východ,
trpělivě čekal na ten denodenní fenomén.</p>

<p class="mlptextbez1radkui1">Pamatoval si počáteční parafenomén?</p>

<p class="mlptextbez1radku4">Břitčejší vzduch, v dálce jitřní kohout, porůznu
církevní zvony, ptačí hudba, ojedinělé kročeje časného chodce, viditelný rozliv
světla <span class="calibre17">neviditelného světelného tělesa,
první zlatavé tykadlo zmrtvýchvstalého slunce</span> nizounko na obzoru.</p>

<p class="mlptextbez1radkui1">Zůstal tam?</p>

<p class="mlptextbez1radku4">Hluboce se nadechnuv, zamířil zpátky, znovu
prošel zahradou, znovu vstoupil do síňky, znovu zavřel dveře. Krátce vydechnuv,
znovu popadl svíci, znovu vystoupil po schodech, znovu došel ke dveřím
průčelního pokoje v předsíni a znovu vešel dovnitř.</p>

<p class="mlptextbez1radkui1">Čím se znenadání jeho vstup zarazil?</p>

<p class="mlptextbez1radku4">Pravým spánkovým lalokem duté obliny lebeční
vrazil do tvrdého dřevěného rohu a za nepatrný, leč znatelný zlomek vteřiny se
mu tam následkem vjemů dříve sdělených a zaznamenaných lokalizoval bolestný
vjem.</p>

<p class="mlptextbez1radkui1">Popiš, k jakým změnám došlo v rozestavení nábytku.</p>

<p class="mlptextbez1radku4">Švestkovým plyšem potažená pohovka byla z místa
naproti dveřím přemístěna ke krbu vedle pevně svinuté britské vlajky (tu změnu
chtěl už dávno provést): <span class="calibre17">modrobílou
kostkovou majolikou vykládaný stůl byl postaven naproti dveřím, kde dřív stála
švestkově plyšová pohovka; ořechová kredenc (jejíž trčící roh mu na chvíli
zarazil vstup) byla z postavení vedle dveří posunuta do výhodnějšího, leč
nebezpečnějšího postavení naproti dveřím: dvě křesla zprava a zleva u krbu byla
posunuta do dřívějšího postavení modrobílou kostkovou majolikou vykládaného
stolu.</span></p>

<p class="mlptextbez1radkui1">Popiš je.</p>

<p class="mlptextbez1radku4"><span class="calibre17">Jedno:
přičaplý vycpaný fotel s důkladnými vyčnělými bočními opěradly</span> a s lenochem
sklopeným šikmo dozadu, při odstrčení se mu odrazem naruby převrátila třáseň
čtvercového koberečku a na vydatně vycpaném sedadle jevila od středu ubíhající
a slábnoucí vyrudlost. Druhé: křehké křivonohé křesílko z lesklého ohýbaného
rákosu, postavené přímo proti prvnímu, s kostrou od hořejška po sedadlo a od
sedadla po dolejšek tmavohnědě nalakovanou a s jasným kotoučem sedadla
vypleteného bílým palachem.</p>

<p class="mlptextbez1radkui1">Jaký význam měla tato dvě křesla?</p>

<p class="mlptextbez1radku4">Význam podobnosti, polohy, symboliky, nepřímého
důkazu, svědecké supermanence.</p>

<p class="mlptextbez1radkui1">Co stálo tam, kde stála původně kredenc?</p>

<p class="mlptextbez1radku4">Pianino (značka Cadby) s odklopenou klávesnicí,
na zavřené skříni ležely dlouhé žluté dámské rukavice a smaragdový popelník se
čtyřmi vyhořelými sirkami, jednou nedokouřenou cigaretou a dvěma ocucanými
nedopalky, na pianinovém pultíku ležely v klíči G psané noty pro ženský hlas a klavír
<i class="calibre1">Sladká</i> <span class="mlpznakkurziva11b">píseň lásky</span> (slova G.
Clifton Bingham, zhudebnil J. L. Molloy, zpívá madam Antoinette Sterlingová),
rozevřené na poslední stránce s finálovými pokyny <span class="mlpznakkurziva11b">ad libitum, forte,</span> pedál, <span class="mlpznakkurziva11b">animato,</span> zdrženlivě, pedál, <span class="mlpznakkurziva11b">ritirando,</span> konec.</p>

<p class="mlptextbez1radkui1">S jakými pocity rozjímal po řadě Bloom nad těmito
předměty?</p>

<p class="mlptextbez1radku4">Úporně, jak zdvihl svícen: bolestně, jak na
pravém spánku nahmatal zhmožděnou opuchlinu: pozorně, jak se zahleděl na to
mohutné tupé trpné a na to štíhlé lesklé hybné: starostlivě, jak se shýbl a zašoupl
odhrnutou třáseň koberečku: rozjařeně, jak si vzpomněl na rejstřík barev dr. Malachjáše
Mulligana s odstupňovanou zelení: s potěšením, jak si opakoval slova i předešlé
jednání a rozmanitými cestičkami niterné citovosti vnímal postupný i průvodní
vlahý libý rozliv pozvolné vyrudlosti.</p>

<p class="mlptextbez1radkui1">Co dále udělal?</p>

<p class="mlptextbez1radku4">Z otevřené krabičky na majolikou vykládaném
stolku vyndal drobounký, na palec vysoký černý kužel, okrouhlou základnou jej
postavil na pravý roh krbové římsy, z vesty vytáhl složený prospekt (s
ilustracemi), nadepsaný Agendath Netaim, rozložil si jej a zběžně prohlédl,
potom ho svinul do tenkého válečku, zapálil od svíčky a zapálený přiložil k vrcholu
kužele, až se kužel rozžhavil, potom dal váleček na podstavec svícnu a nespálený
díl rozvinul, aby nadobro shořel.</p>

<p class="mlptextbez1radkui1">Co nastalo po tomto počinu?</p>

<p class="mlptextbez1radku4">Komolý vrchol kuželovitého kráteru sopčičky vychrlil
kolmý i plazivý dým, čpějící vonným orientálním kadidlem.</p>

<p class="mlptextbez1radkui1">Kromě svícnu jaké jiné homotetické předměty stály na
krbové římse?</p>

<p class="mlptextbez1radku4">Časoměr z žilkovaného connemarského mramoru, 21.
března 1896 zastavený na 4.46 ráno, svatební dar od Matthewa Dillona: zákrsek
se zledovatělým lupením pod průhledným šturcem, svatební dar od Luka a Caroliny
Doylových: vycpaná sova, svatební dar od radního Johna Hoopera.</p>

<p class="mlptextbez1radkui1">Jaké pohledy vyměnily tyto tři věci s Bloomem?</p>

<p class="mlptextbez1radku4">V zlatě obroubeném zrcadle nad krbem se
neopracovaná záď zákrsku dívala na topornou záď vycpané sovy. Před zrcadlem pak
svatební dar od radního Johna Hoopera jarým nyvým moudrým jasným strnulým
soucitným pohledem pozoroval Blooma a Bloom zase charým pokojným hlubokým
strnulým soucitným pohledem pozoroval svatební dar od Luka a Caroliny
Doylových.</p>

<p class="mlptextbez1radkui1">Jaký složitý asymetrický obraz v zrcadle upoutával
jeho pozornost?</p>

<p class="mlptextbez1radku4">Obraz samotářského (ipsorelativního) proměnlivého
(aliorelativního) člověka.</p>

<p class="mlptextbez1radkui1">Proč samotářského (ipsorelativního)?</p>

<p class="mlpversei">Po sestře, bratru ani stín,<br/>
a přec byl jeho otec dědův syn.</p>

<p class="mlptextbez1radkui1">Proč proměnlivého (aliorelativního)?</p>

<p class="mlptextbez1radku4">Od útlého dětství do mužných let byl podoben
mateřské roditelce. Od mužných let do staroby bude stále podobnější otcovskému
roditeli.</p>

<p class="mlptextbez1radkui1">Jaký závěrečný zrakový vjem mu ještě zrcadlo
zprostředkovalo?</p>

<p class="mlptextbez1radku4">Na dvou protějších policích optický odraz
několika převrácených svazků, abecedně neuspořádaných, s blýskavými nadpisy.</p>

<p class="mlptextbez1radkui1">Zkatalogizuj tyto knihy.</p>

<p class="mlpseznam"><span class="mlpznakkurziva11b">Thomův Dublinský poštovní
adresář</span><span class="mlpznakkurziva11b"><span class="calibre23">,</span></span>
1886.</p>

<p class="mlpseznam">Denis Florence M’Carthy, <span class="mlpznakkurziva11b">Básnické
spisy</span> (jako záložka lístek z červeného buku u str. 5).</p>

<p class="mlpseznam">Shakespearovy <span class="mlpznakkurziva11b">Spisy</span>
(tmavorudý marokén, zlatá ořízka).</p>

<p class="mlpseznam"><span class="mlpznakkurziva11b">Praktický rychlý počtář</span>
(hnědé plátno).</p>

<p class="mlpseznam"><span class="mlpznakkurziva11b">Tajnosti dvora Karla II.</span>
(červené plátno s raženou ozdobou).</p>

<p class="mlpseznam"><span class="mlpznakkurziva11b">Dětská rukověť</span>
(modré plátno).</p>

<p class="mlpseznam"><span class="mlpznakkurziva11b">Když jsme byli kluci</span><span class="mlpznakkurziva11b"><span class="calibre23">,</span></span>
poslanec William O’Brien (zelené plátno, poněkud vybledlé, jako záložka obálka
u str. 217).</p>

<p class="mlpseznam"><span class="mlpznakkurziva11b">Myšlenky ze Spinozy</span>
(kaštanová kožená vazba).</p>

<p class="mlpseznam"><span class="mlpznakkurziva11b">Dějiny nebes</span><span class="mlpznakkurziva11b"><span class="calibre23">,</span></span> sir
Robert Ball (modré plátno).</p>

<p class="mlpseznam">Ellisovy <span class="mlpznakkurziva11b">Tři výlety na
Madagaskar</span> (hnědé plátno, nadpis nečitelný).</p>

<p class="mlpseznam"><span class="mlpznakkurziva11b">Dopisy Stark Munroa</span><span class="mlpznakkurziva11b"><span class="calibre23">, A.</span></span>
Conan Doyle, majetek Veřejné knihovny města Dublinu, Capel Street č. 106,
vypůjčeno 21. května (sobota před letnicemi) 1904, mělo se vrátit 4. června
1904, o 13 dní předrženo (černá plátěná vazba s bílou signaturou).</p>

<p class="mlpseznam"><span class="mlpznakkurziva11b">Cesty po Číně</span><span class="mlpznakkurziva11b"><span class="calibre23">,</span></span> „Viator“
(v balicím papíře, nadpis červeným inkoustem).</p>

<p class="mlpseznam"><span class="mlpznakkurziva11b">Filosofie talmudu</span>
(šitá brožura).</p>

<p class="mlpseznam">Lockhartův <span class="mlpznakkurziva11b">Život Napoleonův</span>
(bez vazby, na okraji poznámky snižující hrdinova vítězství a zveličující jeho
porážky).</p>

<p class="mlpseznam"><span class="mlpznakkurziva11b">Soll und Haben</span><span class="mlpznakkurziva11b"><span class="calibre23">,</span></span> Gustav
Freytag (černé desky, švabach, jako záložka cigaretový kupón u str. 24).</p>

<p class="mlpseznam"><span class="calibre27">Hozierovy <span class="mlpznakkurziva11b">Dějiny rusko-turecké války</span> (hnědé plátno, 2
svazky, na zadní desce nalepen štítek Posádková knihovna, Governor’s Parade,
Gibraltar).</span></p>

<p class="mlpseznam"><span class="mlpznakkurziva11b">Laurence Bloomfield v Irsku</span><span class="mlpznakkurziva11b"><span class="calibre23">,</span></span> William
Allingham (druhé vydání, zelené plátno, zlatý trojlístkový vzorek, jméno
původního majitele na rubu předsádky vymazáno).</p>

<p class="mlpseznam"><span class="mlpznakkurziva11b">Hvězdářská příručka</span>
(vazba, hnědá kůže, odtržena, 5 příloh, písmo garmond antikva, autorovy
poznámky pod čarou nonpareil, odkazy po straně petit, titulky cicero).</p>

<p class="mlpseznam"><span class="mlpznakkurziva11b">Skrytý život Kristův</span>
(černé desky).</p>

<p class="mlpseznam"><span class="mlpznakkurziva11b">Po stopách slunce</span>
(žluté plátno, chybí titulní list, neživé záhlaví na každé straně).</p>

<p class="mlpseznam"><span class="mlpznakkurziva11b">Tělesná sílu a jak jí
dosáhnout</span><span class="mlpznakkurziva11b"><span class="calibre23">,</span></span>
Eugene Sandow (červené plátno).</p>

<p class="mlpseznam1"><span class="mlpznakkurziva11b">Stručné, leč jasné základy geometrie</span><span class="mlpznakkurziva11b"><span class="calibre23">,</span></span>
francouzský napsal F. Ignat. Pardies, do angličtiny přeložil John Harris, D.
D., Londýn, vytištěno pro R. Knaplocka v Bishop’s Head MDCCXI, s věnovacím
listem váženému příteli panu Charlesu Foxovi, poslanci za městský volební okres
southwarkský, a s prohlášením na předsádce inkoustem krasopisně napsaným,
dosvědčujícím, že kniha patří Michaelu Gallagherovi, dáno dnes, desátého května
1822, a ačli se kniha zatoulá nebo ztratí, žádajícím toho, kdo ji najde, ať ji
odevzdá truhláři Michaelu Gallagherovi, Dufery Gate, Enniscorthy, wicklowské
hrabství, kde je nejkrásněji na světě.</p>

<p class="mlptextbez1radkui1">Jaké úvahy mu táhly hlavou, když obracel převrácené
svazky?</p>

<p class="mlptextbez1radku4">Jak je nezbytný pořádek, každá věc má své místo a
všechno má být na místě: jak ženské nechápou literaturu: jak je nepřístojné cpát
jablko do sklenice a deštník nechat okapávat do noční stolice: jak je nejisté
schovávat tajné lejstro za knihu, pod ni nebo do ní.</p>

<p class="mlptextbez1radkui1">Který svazek byl nejobjemnější?</p>

<p class="mlptextbez1radku4">Hozierovy <span class="mlpznakkurziva11b">Dějiny
rusko-turecké války.</span></p>

<p class="mlptextbez1radkui1">Kromě jiných údajů co obsahoval druhý svazek zmíněného
díla?</p>

<p class="mlptextbez1radku4"><span class="calibre17">Jméno rozhodné
bitvy (zapomenuté), často vzpomínané rozhodným důstojníkem majorem Brianem
Cooperem Tweedym (nezapomenutým).</span></p>

<p class="mlptextbez1radkui1">Za prvé a za druhé, proč nenahlédl do zmíněného
díla?</p>

<p class="mlptextbez1radku4">Za prvé, aby se pocvičil v mnemotechnice: za
druhé, protože po vynechání paměti, když seděl u prostřeného stolu a chystal se
nahlédnout do zmíněného díla, s pomocí mnemotechniky si vzpomněl na jméno oné
bitvy, Plevno.</p>

<p class="mlptextbez1radkui1">Co ho v té sedací poloze utěšovalo?</p>

<p class="mlptextbez1radku4">Prostnost, nahota, póza, vyrovnanost, mladost,
lepost, stydkost, moudrost sošky čnějící vprostřed stolu, zobrazení Narcisa,
koupené v dražbě u P. A. Wrena, Bachelor’s Walk č. 9.</p>

<p class="mlptextbez1radkui1">Co ho v té sedací poloze dráždilo?</p>

<p class="mlptextbez1radku4"><span class="calibre17">Tísnivý tlak
límce (velikost 17) a vesty (5 knoflíků), dvou odívacích součástek zbytečných
na obleku mužského v zralém věku a nepružných k změnám při rozpínání hmoty.</span></p>

<p class="mlptextbez1radkui1">Jak si to podráždění ukonejšil?</p>

<p class="mlptextbez1radku4"><span class="calibre17">Sundal z krku
límec s černou vázankou a sklápěcím knoflíčkem a položil ho vlevo na stůl. V obráceném
směru postupně rozepjal vestu, kalhoty, košili a flanelové tílko podél střední
čáry nepravidelných kudrnatých tmavých chlupů, táhnoucích se od sbíhavého
pubického trojúhelníku přes celé břicho a pupeční jamku a po střední čáře přes
úpony žeber až do výše šestého žebra, odkud se pak na obě strany pravoúhle
rozbíhaly a končily kroužky obmykajícími dva stejně vzdálené body, pravý a levý,
na vrcholcích prsních bradavek. Postupně odepjal z kalhotových šlí šest
knoflíků bez jednoho a srovnal je do párů, jeden neúplný.</span></p>

<p class="mlptextbez1radkui1">Jaké bezděčné počiny pak následovaly?</p>

<p class="mlptextbez1radku4">V levé mezižeberní krajině pod bránicí si prsty
zmáčkl maso kolem jizvy od včelího štípnutí před dvěma týdny a třemi dny (23.
května 1904). Ač ho nic nesvědilo, přece si pravou dlaní namátkou pomnul různá
místa i plochy zčásti obnažené, venkoncem obmyté kůže. Levou rukou sáhl do levé
dolní kapsičky u vesty, vytáhl a zase do ní vsunul stříbrnou minci (1 šilink),
kterou tam (nejspíš) vložil na pohřbu paní Emily Sinicové, Sydney Parade (17.
října 1903).</p>

<p class="mlptextbez1radkui2">Sestav bilanci ke dni
16. června 1904</p>

<table class="msotablegrid" border="0" cellspacing="0" cellpadding="0">
 <tbody class="calibre39"><tr class="calibre40">
  <td style="width:460" colspan="4" class="calibre41">
  <p class="mlptabulkazahlavi"><span class="calibre42">Má dáti</span></p>
  </td>
 </tr>
 <tr class="calibre40">
  <td style="width:347" class="calibre43">
  <p class="mlptabulka"><i class="calibre1"><span class="calibre42">&nbsp;</span></i></p>
  </td>
  <td style="width:38" class="calibre44">
  <p class="mlptabulka"><i class="calibre1"><span class="calibre42">£</span></i></p>
  </td>
  <td style="width:38" class="calibre44">
  <p class="mlptabulka"><i class="calibre1"><span class="calibre42">š</span></i></p>
  </td>
  <td style="width:37" class="calibre45">
  <p class="mlptabulka"><i class="calibre1"><span class="calibre42">p</span></i></p>
  </td>
 </tr>
 <tr class="calibre40">
  <td style="width:347" class="calibre43">
  <p class="mlptabulka" style="text-align: left;"><span class="calibre42">1 vepřová ledvina</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:37" class="calibre45">
  <p class="mlptabulka"><span class="calibre42">3</span></p>
  </td>
 </tr>
 <tr class="calibre40">
  <td style="width:347" class="calibre43">
  <p class="mlptabulka" style="text-align: left;"><span class="calibre42">1 výtisk <i class="calibre1">Svobodáře</i></span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:37" class="calibre45">
  <p class="mlptabulka"><span class="calibre42">1</span></p>
  </td>
 </tr>
 <tr class="calibre40">
  <td style="width:347" class="calibre43">
  <p class="mlptabulka" style="text-align: left;"><span class="calibre42">1 koupel a spropitné</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:38" class="calibre44">
  <p class="mlptabulka"><span class="calibre42">1</span></p>
  </td>
  <td style="width:37" class="calibre45">
  <p class="mlptabulka"><span class="calibre42">6</span></p>
  </td>
 </tr>
 <tr class="calibre40">
  <td style="width:347" class="calibre43">
  <p class="mlptabulka" style="text-align: left;"><span class="calibre42">jízdenka na tramvaj</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:37" class="calibre45">
  <p class="mlptabulka"><span class="calibre42">1</span></p>
  </td>
 </tr>
 <tr class="calibre40">
  <td style="width:347" class="calibre43">
  <p class="mlptabulka" style="text-align: left;"><span class="calibre42">in memoriam Patrika
  Dignama</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:38" class="calibre44">
  <p class="mlptabulka"><span class="calibre42">5</span></p>
  </td>
  <td style="width:37" class="calibre45">
  <p class="mlptabulka"><span class="calibre42">0</span></p>
  </td>
 </tr>
 <tr class="calibre40">
  <td style="width:347" class="calibre43">
  <p class="mlptabulka" style="text-align: left;"><span class="calibre42">2 koláčky</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:37" class="calibre45">
  <p class="mlptabulka"><span class="calibre42">1</span></p>
  </td>
 </tr>
 <tr class="calibre40">
  <td style="width:347" class="calibre43">
  <p class="mlptabulka" style="text-align: left;"><span class="calibre42">1 přesnídávka</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:37" class="calibre45">
  <p class="mlptabulka"><span class="calibre42">7</span></p>
  </td>
 </tr>
 <tr class="calibre40">
  <td style="width:347" class="calibre43">
  <p class="mlptabulka" style="text-align: left;"><span class="calibre42">1 půjčovní poplatek</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:38" class="calibre44">
  <p class="mlptabulka"><span class="calibre42">1</span></p>
  </td>
  <td style="width:37" class="calibre45">
  <p class="mlptabulka"><span class="calibre42">0</span></p>
  </td>
 </tr>
 <tr class="calibre40">
  <td style="width:347" class="calibre43">
  <p class="mlptabulka" style="text-align: left;"><span class="calibre42">1 dopisní papír a obálky</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:37" class="calibre45">
  <p class="mlptabulka"><span class="calibre42">2</span></p>
  </td>
 </tr>
 <tr class="calibre40">
  <td style="width:347" class="calibre43">
  <p class="mlptabulka" style="text-align: left;"><span class="calibre42">1 oběd a spropitné</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:38" class="calibre44">
  <p class="mlptabulka"><span class="calibre42">2</span></p>
  </td>
  <td style="width:37" class="calibre45">
  <p class="mlptabulka"><span class="calibre42">0</span></p>
  </td>
 </tr>
 <tr class="calibre40">
  <td style="width:347" class="calibre43">
  <p class="mlptabulka" style="text-align: left;"><span class="calibre42">1 poštovní poukázka a
  známka</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:38" class="calibre44">
  <p class="mlptabulka"><span class="calibre42">2</span></p>
  </td>
  <td style="width:37" class="calibre45">
  <p class="mlptabulka"><span class="calibre42">8</span></p>
  </td>
 </tr>
 <tr class="calibre40">
  <td style="width:347" class="calibre43">
  <p class="mlptabulka" style="text-align: left;"><span class="calibre42">1 jízdenka na tramvaj</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:37" class="calibre45">
  <p class="mlptabulka"><span class="calibre42">1</span></p>
  </td>
 </tr>
 <tr class="calibre40">
  <td style="width:347" class="calibre43">
  <p class="mlptabulka" style="text-align: left;"><span class="calibre42">1 vepřová nožička</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:37" class="calibre45">
  <p class="mlptabulka"><span class="calibre42">4</span></p>
  </td>
 </tr>
 <tr class="calibre40">
  <td style="width:347" class="calibre43">
  <p class="mlptabulka" style="text-align: left;"><span class="calibre42">1 skopová nožička</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:37" class="calibre45">
  <p class="mlptabulka"><span class="calibre42">3</span></p>
  </td>
 </tr>
 <tr class="calibre40">
  <td style="width:347" class="calibre43">
  <p class="mlptabulka" style="text-align: left;"><span class="calibre42">1 tabulka Fryovy obyčejné
  čokolády</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:37" class="calibre45">
  <p class="mlptabulka"><span class="calibre42">1</span></p>
  </td>
 </tr>
 <tr class="calibre40">
  <td style="width:347" class="calibre43">
  <p class="mlptabulka" style="text-align: left;"><span class="calibre42">1 bochník zdravotního
  chleba</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:37" class="calibre45">
  <p class="mlptabulka"><span class="calibre42">4</span></p>
  </td>
 </tr>
 <tr class="calibre40">
  <td style="width:347" class="calibre43">
  <p class="mlptabulka" style="text-align: left;"><span class="calibre42">1 káva s houskou</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:37" class="calibre45">
  <p class="mlptabulka"><span class="calibre42">4</span></p>
  </td>
 </tr>
 <tr class="calibre40">
  <td style="width:347" class="calibre43">
  <p class="mlptabulka" style="text-align: left;"><span class="calibre42">Půjčka (Štěpán Dedalus)
  vrácena</span></p>
  </td>
  <td style="width:38" class="calibre44">
  <p class="mlptabulka"><span class="calibre42">1</span></p>
  </td>
  <td style="width:38" class="calibre44">
  <p class="mlptabulka"><span class="calibre42">7</span></p>
  </td>
  <td style="width:37" class="calibre45">
  <p class="mlptabulka"><span class="calibre42">0</span></p>
  </td>
 </tr>
 <tr class="calibre40">
  <td style="width:347" class="calibre43">
  <p class="mlptabulka" style="text-align: left;"><span class="calibre42">Saldo</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:38" class="calibre44">
  <p class="mlptabulka"><span class="calibre42">17</span></p>
  </td>
  <td style="width:37" class="calibre45">
  <p class="mlptabulka"><span class="calibre42">5</span></p>
  </td>
 </tr>
 <tr class="calibre40">
  <td style="width:347" class="calibre43">
  <p class="mlptabulka1"><b class="calibre9"><span class="calibre42">= £</span></b></p>
  </td>
  <td style="width:38" class="calibre44">
  <p class="mlptabulka"><b class="calibre9"><span class="calibre42">2</span></b></p>
  </td>
  <td style="width:38" class="calibre44">
  <p class="mlptabulka"><b class="calibre9"><span class="calibre42">19</span></b></p>
  </td>
  <td style="width:37" class="calibre45">
  <p class="mlptabulka"><b class="calibre9"><span class="calibre42">3</span></b></p>
  </td>
 </tr>
</tbody>
</table>

<p class="mlptext">&nbsp;</p>

<table class="msotablegrid" border="0" cellspacing="0" cellpadding="0">
 <tbody class="calibre39"><tr class="calibre40">
  <td style="width:460" colspan="4" class="calibre41">
  <p class="mlptabulkazahlavi"><span class="calibre42">Dal</span></p>
  </td>
 </tr>
 <tr class="calibre40">
  <td style="width:347" class="calibre43">
  <p class="mlptabulka"><span class="calibre42">&nbsp;</span></p>
  </td>
  <td style="width:38" class="calibre44">
  <p class="mlptabulka"><i class="calibre1"><span class="calibre42">£</span></i></p>
  </td>
  <td style="width:38" class="calibre44">
  <p class="mlptabulka"><i class="calibre1"><span class="calibre42">š</span></i></p>
  </td>
  <td style="width:37" class="calibre45">
  <p class="mlptabulka"><i class="calibre1"><span class="calibre42">p</span></i></p>
  </td>
 </tr>
 <tr class="calibre40">
  <td style="width:347" class="calibre43">
  <p class="mlptabulka" style="text-align: left;"><span class="calibre42">hotovost</span></p>
  </td>
  <td style="width:38" class="calibre44">
  <p class="mlptabulka"><span class="calibre42">0</span></p>
  </td>
  <td style="width:38" class="calibre44">
  <p class="mlptabulka"><span class="calibre42">4</span></p>
  </td>
  <td style="width:37" class="calibre45">
  <p class="mlptabulka"><span class="calibre42">9</span></p>
  </td>
 </tr>
 <tr class="calibre40">
  <td style="width:347" class="calibre43">
  <p class="mlptabulka" style="text-align: left;"><span class="calibre42">provize ze <i class="calibre1">Svobodáře</i></span></p>
  </td>
  <td style="width:38" class="calibre44">
  <p class="mlptabulka"><span class="calibre42">1</span></p>
  </td>
  <td style="width:38" class="calibre44">
  <p class="mlptabulka"><span class="calibre42">7</span></p>
  </td>
  <td style="width:37" class="calibre45">
  <p class="mlptabulka"><span class="calibre42">6</span></p>
  </td>
 </tr>
 <tr class="calibre40">
  <td style="width:347" class="calibre43">
  <p class="mlptabulka" style="text-align: left;"><span class="calibre42">půjčka (Štěpán Dedalus)</span></p>
  </td>
  <td style="width:38" class="calibre44">
  <p class="mlptabulka"><span class="calibre42">1</span></p>
  </td>
  <td style="width:38" class="calibre44">
  <p class="mlptabulka"><span class="calibre42">7</span></p>
  </td>
  <td style="width:37" class="calibre45">
  <p class="mlptabulka"><span class="calibre42">0</span></p>
  </td>
 </tr>
 <tr class="calibre40">
  <td style="width:347" class="calibre43">
  <p class="mlptabulka1"><b class="calibre9"><span class="calibre42">= £</span></b></p>
  </td>
  <td style="width:38" class="calibre44">
  <p class="mlptabulka"><b class="calibre9"><span class="calibre42">2</span></b></p>
  </td>
  <td style="width:38" class="calibre44">
  <p class="mlptabulka"><b class="calibre9"><span class="calibre42">19</span></b></p>
  </td>
  <td style="width:37" class="calibre45">
  <p class="mlptabulka"><b class="calibre9"><span class="calibre42">3</span></b></p>
  </td>
 </tr>
</tbody>
</table>

<p class="mlptextbez1radkui">Pokračoval svlékací
postup?</p>

<p class="mlptextbez1radku4">U vědomí libého vytrvalého bolení chodidel
natrčil jednu nohu stranou a pozoroval záhyby, promáčkliny a vybouleniny
vytlačené nohou při neustálém chození sem a tam, potom se shýbl, rozvázal
smyčky na tkaničkách, tkaničky odháčkoval a povolil, podruhé zul boty jednu za
druhou, odlepil propocenou pravou ponožku, na níž se mu vpředu už zas proklubal
nehet u palce, zdvihl pravé chodidlo, odepjal fialový gumový podvazek, stáhl
pravou ponožku, svlečené pravé chodidlo opřel o prostředek křesla, zamnul a mírně
zadloubal za výčnělek nehtu u palce, podloubané místo si zdvihl k nozdrám a přičichl
k pachu živého masa a udloubnutý kousek nehtu spokojeně zahodil.</p>

<p class="mlptextbez1radkui1">Proč spokojeně?</p>

<p class="mlptextbez1radku4">Protože čichaný pach odpovídal jiným čichaným
pachům kousků nehtu, které mladý pán Bloom, chovanec školy paní Ellisové,
trpělivě mnul a odloubával, když večer poklekl k modlitbám před spaním a k ctižádostivým
rozjímáním.</p>

<p class="mlptextbez1radkui1">V jakou konečnou ctižádost se mu slily všechny
souběžné i následné ctižádosti?</p>

<p class="mlptextbez1radku4">Ne aby podle prvorozenství nebo práva, jímž
manství přechází rovným dílem na všechny, ani podle posloupnosti po nejmladším
zdědil nebo na věčné časy držel rozlehlý svobodný statek s náležitou výměrou
lánů, korců a věrtelů, podle úřední pozemkové míry (odhadní cena 42 liber),
pastevní rašeliniště kolem dokola baronského sídla s vrátnicí a kočárovou
alejí, ani takový italský letohrádek nebo dvojvilu, jaké se říká <span class="mlpznakkurziva11b">Rus in urbe</span> nebo <span class="mlpznakkurziva11b">Qui
si sana</span><a href="../Text/odysseus_012.html#_ftn321" title="" class="pcalibre1 pcalibre msofootnotereference calibre16" id="_ftnref321"><i class="calibre1">[321]</i></a><span class="mlpznakkurziva11b">,</span> ale individuální smlouvou alodiálně získal
doškový jednopatrový domek jižanského vzhledu na způsob bungalovu, na střeše
korouhvička a hromosvod zapuštěný do země, vpředu veranda obrostlá popínavými
rostlinami (břečťanem nebo loubincem), <span class="calibre19">olivově
zelené předsíňové dveře s apartní kočárovou apreturou a úhledným mosazným
kováním, štukové průčelí s pozlaceným kružbovím na okapech a kalenici, domek
aby byl pokud možno postaven na mírném návrší a z balkónu s kamenným sloupkovým
brlením měl utěšený výhled na nezastavěné a nezastavitelné okolní pastviny, aby
stál na 5 až 7 jitrech vlastní půdy, opodál nejbližší silnice, takže v noci
budou nad přistřiženým habrovým plotem a přes něj prosvítat osvětlená domovní
okna, aby stál někde, odkud je na předměstí hlavního města nejméně jedna
anglická míle a na tramvaj nebo vlak nanejvýš pět minut (třeba Dundrum na jih
nebo Sutton na sever, dvě obce prokázaně podobné zemským točnám tím, že jejich
podnebí svědčí souchotinářům), aby byl na 999 let propachtován jako úročně
dědičný statek a v celém obydlí i s pozemkem a s přístavbami byl 1 přijímací
pokoj s arkýřovým oknem (2 gotické oblouky) a s připevněným teploměrem, 1
obývací pokoj, 4 ložnice, 2 pokojíky pro služky, kachlíková kuchyně se
sporákem a umývárnou nádobí, předsíň se zabudovanými prádelníky, zasouvací
knihovničky z mořeného dubu a v nich Britská encyklopedie a Novodobý slovník,
zkřížené starodávné středověké a orientální zbraně, gong na svolávání k večeři,
alabastrová lampa, zavěšená mísa, ebonitový automatický telefon s přivěšeným
seznamem, ručně tkaný imitované turecký koberec s krémovým podkladem a mřížovou
obrubou, karetní stolek na trnoži s drápkovými nožkami, krb s bytelným mosazným
náčiním a na římse přesně jdoucí zlacené hodiny s katedrálním odbíjením,
barometr s hydrografickým návodem, pohodlná kanapíčka a rožní sedátka s rubínově
plyšovým potahem, dobře pérovaná a vprostřed proláklá, trojdílný japonský
paraván a plivátka (klubovní provedení, sytě vínová kůže, při nepatrné námaze
lze vyleštit lněným olejem a octem) </span><span class="calibre15">a hlavní
lustr z jehlancovitých hranolků, bidýlko z ohýbaného dřeva</span><span class="calibre19"> s ochočeným papouškem (umravněná mluva),
rýhované tapety 10 šilinků za tucet kusů, napříč zdobené věnečky karmínových
květinových šablon a nahoře ukončené vlysem, trojdílné souvislé pravoúhlé
schodiště z leštěného zrnitého dubu, výstupky i zátoňky, sloup, brlení i mádlo,
kostkové obložení vesměs napuštěné kafrovým voskem, koupelna s horkou a studenou
vodou, vana i sprcha: v mezipatře splachovací záchod s </span>neprůhledným
jednoduchým podlouhlým okýnkem, sklápěcím sedadlem, konzolovou lampou, rukovětí
a mosazným řetízkem, opěradly pro ruce, stoličkou a uměleckým chromotiskem<span class="calibre17"> na vnitřní straně dveří: totéž v jednoduchém
provedení: pokojíky pro služky s odděleným zdravotním a hygienickým zařízením
pro kuchařku, služku a děvečku (plat se celkovým stoupáním cen ob rok zvyšuje o
2 libry, s pojištěním a věrnostním ročním přídavkem ročně o 1 libru, k tomu při
dosažení 65 let po 30leté službě výslužné), komora, sklep, špižírna, lednice,
kůlny, skladiště na uhlí, dříví a lahvové víno (šumivé i nešumivé) pro vzácné
hosty (večerní úbor), všude zavedeno plynové osvětlení.</span></p>

<p class="mlptextbez1radkui1">Jaké dodatečné zajímavosti by objekt ještě mohl mít?</p>

<p class="mlptextbez1radku4">Tyto dodatky: tenisové a obezděné pálkové hřiště,
ozdobné křoví, letní <span class="calibre17">skleník s tropickými
palmami, odborně botanicky zařízený, skalka s</span> rozprašovačem, humánně
uspořádaný úl, oválná rabátka na obdélných trávnících, posázená odstřednými
elipsami nachových a chromově žlutých tulipánů, ladoňkami, kosatci, narcisy, <span class="calibre17">hvozdíky, hrachorem, konvalinkami (hlízy možno
obdržet od sira Jamese W. Mackayeho, spol. s r. o., prodej ve velkém i malém,
semenářství, hlízovnictví</span> a štěpnictví, zastupitelství umělých hnojiv,
horní Sackville Street č. 23), ovocný sad, zelinářská zahrada a vinohrad, proti
vetřelcům chráněné zídkou posypanou střepinami, visacím zámkem opatřený dřevník
na všelijaké pečlivě sepsané nářadí.</p>

<p class="mlptextbez1radkui1">Jaké třeba?</p>

<p class="mlptextbez1radku4"><span class="calibre19">Čeřeny na
úhoře, koše na raky, rybářské pruty, sekerka, mincíř, brus, vál, obracečka,
kočárový nánožník, štafle, hrábě s 10 zuby, prádelní kolíky, rozmetačka,
podávky, sekáček, plechovka s nátěrem, štětka, motyka atd.</span></p>

<p class="mlptextbez1radkui1">Co by se ještě později dalo na zvelebení zavést?</p>

<p class="mlptextbez1radku4"><span class="calibre17">Králičí kotec
a kurník, holubník, pařeniště, 2 houpací sítě (dámská</span> a pánská),
sluneční hodiny, zacloněné a chráněné čilimníky nebo šeříky, exoticky
harmonicky zladěné japonské cinkátko přibité na levý sloupek <span class="calibre17">u branky, objemná štoudev, žací strojek na trávu s
postranním odpadem</span> a trávní schránkou, kropič trávníku s hydraulickou
hadicí.</p>

<p class="mlptextbez1radkui1">Jaké dopravní možnosti byly žádoucí?</p>

<p class="mlptextbez1radku4">Hojné vlakové nebo tramvajové spojení do města z příslušné
zastávky nebo konečné stanice. Na venkov pak velocipédy, výletní volnoběžkové
kolo s přívěsným proutěným vozíkem nebo kočár s potahem, proutěná košatina
tažená oslem nebo elegantní faeton s vytrvalým, v kopytech pevným koníkem
(grošovaným valáškem vysokým 14 pěstí).</p>

<p class="mlptextbez1radkui1"><span class="calibre27">Jak by se toto
zbudováno býti mající nebo zbudované panské sídlo jmenovalo?</span></p>

<p class="mlptextbez1radku4">Bloomlov. U sv. Leopolda. Květnice.</p>

<p class="mlptextbez1radkui1">Dovedl si Bloom z Eccles Street č. 7 představit
Blooma z Květnice?</p>

<p class="mlptextbez1radku4">V pohodlném celovlněném úboru, na hlavě harasovou
čapku, cena 8 šilinků 6 penny, na nohou praktické zahradní boty s elastickými
cvikly, v ruce konev na zalévání, jak do špalíru sází smrčky, jasmíny, jak
klestí stromky a přivazuje je ke kůlu, jak rozsévá trávní semeno, jak při
západu slunce ve vůni posekaného sena bez valné námahy tlačí kolečka naložená
plevelem, jak zvelebuje půdu, prospívá moudrostí a dožívá se vysokého věku.</p>

<p class="mlptextbez1radkui1">Jaký by byl při tom možný program intelektuálních
snah?</p>

<p class="mlptextbez1radku4">Momentní snímky, srovnávací náboženské studium,
národopis ve vztahu k různým milostným i pověrečným zvyklostem, hloubání nad
nebeskými souhvězdími.</p>

<p class="mlptextbez1radkui1">Jaké lehčí zábavy?</p>

<p class="mlptextbez1radku4">Venku: zahradní a polní práce, projížďka na kole
po rovných makadamovaných silnicích, zlézání ne moc vysokých kopců, plavání v ohrazené
čerstvé vodě, veslování na spolehlivé pramici nebo lodičce s přenosnou kotvou
po řece v těch místech, kde nejsou jezy ani peřeje (letní období), nebo zas
podvečerní procházky nebo projížďky koňmo a pozorování sklizené krajiny a od
ní se příjemně odrážejících chalupnických krbů s čadící rašelinou (zimní
období). Ve vlahém domácím bezpečí pak besedy o nerozřešených dějinných i soudních
záhadách: četba neokleštěných exotických erotických klasických děl: podomácké
truhlaření s dílnou, v níž je kladivo, šídlo, hřebíky, šrouby, pocínované
připínáčky na koberce, nebozez, kleště, hoblík a šroubovák.</p>

<p class="mlptextbez1radkui1">Mohl by to dotáhnout na statkářského zemědělce a dobytkáře?</p>

<p class="mlptextbez1radku4">Proč ne, kdyby měl pár dojnic, fůrku vysočinského
sena a náležité hospodářské nářadí, např. plochou máselnici, kráječku na tuřín
atd.</p>

<p class="mlptextbez1radkui1"><span class="calibre19">Jaké občanské
funkce a společenské postavení by zaujímal mezi hrabskými rodinami a venkovskou
šlechtou?</span></p>

<p class="mlptextbez1radku4">V sledu vzestupné pravomoci hierarchického řádu
by byl zahradník, majitel pozemku, hospodář, šlechtitel a kariéru by dovršil
jakožto magistrátní hodnostář nebo smírčí soudce s rodinnou pečetí a znakem a vhodným
klasickým heslem <span class="mlpznakkurziva11b">(Semper paratus)</span><a href="../Text/odysseus_012.html#_ftn322" title="" class="pcalibre1 pcalibre msofootnotereference calibre16" id="_ftnref322"><i class="calibre1">[322]</i></a> náležitě
zapsaným v dvorním adresáři (Bloom, Leopold P., poslanec, smírčí soudce, rytíř
řádu sv. Patrika, doktor práv <span class="mlpznakkurziva11b">honoris causa,</span>
Dundrum, Květnice) a uváděným v dvorním a společenském zpravodaji (pan Leopold
Bloom s chotí odpluli z Kingstownu do Anglie).</p>

<p class="mlptextbez1radkui1">Jaké počínání si v této funkci předsevzal?</p>

<p class="mlptextbez1radku4"><span class="calibre15">Počínání
tkvějící uprostřed mezi nemístnou shovívavostí a nemírnou strohostí, že v nestejnorodé
společnosti umělých tříd, při kolísání společenské nerovnosti stále přeskupované,
bude rozsuzovat podle nepředsudného nesporného práva, do krajnosti mírněného
zřetelem k polehčujícím okolnostem, leč také do krejcárku vymahatelného až po
zabavení movitého i nemovitého majetku ve prospěch koruny. Oddán nejvyšší
zřízené moci zemské, veden vrozenou láskou k spravedlivosti, bude dbát na
přísné zachovávání veřejného pořádku, na potlačování nešvarů, jenže ne všech
najednou (každé nápravné nebo potlačovací opatření má být řešením prozatímním,
které pak splyne s konečným řešením), na dodržování litery zákona (obecného,
sněmovního, dlužnického) proti všem, kdo se záludně odvolávají z rozsudku nebo
porušují nařízení a předpisy, všem, kdo (drobnou krádeží chvojí) křísí k životu
zastaralé a prošlé právo sbírat klest, proti křiklounským hlasatelům
mezinárodního pronásledování, proti rozdmychavačům mezinárodní nevraživosti,
proti všem chámským rušitelům domáckého stolního veselí, proti všem urputným
zhoubcům domáckého manželského soužití.</span></p>

<p class="mlptextbez1radkui1">Dokažte, že od útlého mládí miloval spravedlivost.</p>

<p class="mlptextbez1radku4">Už r. 1880 na střední škole prozradil mladému
pánu Percymu Apjohnovi, že nevěří v nauku irské (protestantské) církve (do níž
se jeho otec Rudolf Virág, později Rudolph Bloom, z izraelské víry a obce r. 1865
dal obrátit Společností pro šíření křesťanství mezi židy), <span class="calibre17">které se později v době kolem sňatku a vzhledem k němu
r. 1888 zřekl ve prospěch římského katolictví. R. 1882 před Danielem Magranem a
Francisem Wadem</span>, s nimiž udržoval jinošské přátelství (přervané, když
první z nich předčasně emigroval), za nočních potulek obhajoval teorii
koloniální (tj. kanadské) expanze a evoluční teorie Charlese Darwina, jak je
vyložil v <span class="mlpznakkurziva11b">Původu člověka</span> a <span class="mlpznakkurziva11b">Vzniku druhů.</span> R. 1885 se veřejně prohlásil za
stoupence kolektivního a národního hospodářského programu, jak jej <span class="calibre17">hlásali James Fintan Lalor, John Fisher Murray,
John Mitchel, J. F. X. O’Brien</span> a jiní, zemědělské politiky Michaela
Davitta, ústavní agitace Charlese Stewarta Parnella (poslance za město Cork),
mírového, donucovacího a nápravného programu Williama Ewarta Gladstona
(poslance za Midlothian, Severní Anglie) a na důkaz svých politických názorů
se (2. února 1888) vyšplhal a pevně usadil v rozsochách stromu na
Northumberland Road a odtamtud se díval na demonstrační pochodňový průvod 20 000
osob, rozdělených do 120 cechů a s 2000 pochodněmi, doprovázejících markýze z Riponu
a Johna Morleyho.</p>

<p class="mlptextbez1radkui1">Kolik a jak hodlal za toto venkovské sídlo zaplatit?</p>

<p class="mlptextbez1radku4">Podle prospektu Svépomocného subvencovaného
stavebního družstva pro přičinlivé integrované zrovnoprávněné cizince (zapsané
společenstvo z r. 1874) nejvyšší roční částku 60 liber čili <sup class="calibre34">1</sup>/<sub class="calibre30">6</sub>
zaručeného výnosu bezpečných cenných papírů neboli 5% jednoduchý úrok z jistiny
1 200 liber (kupní cena splatná za 20 let), z čehož <sup class="calibre34">1</sup>/<sub class="calibre30">3</sub>
se splatí při nabytí a zbytek pohledávky v podobě roční činže, totiž 800 liber
plus 2 <sup class="calibre34">1</sup>/<sub class="calibre30">2</sub>% úrok z ní, splatných čtvrtletně v stejných
ročních splátkách až do umoření půjčky, poskytnuté na koupi v průběhu 20 let,
které se páčí na roční činži 64 liber, včetně pronájmu, přičemž vlastnická
listina zůstane v majetku věřitele nebo věřitelů s pojistnou doložkou
pamatující na nucený odprodej, ztrátu držby a vzájemnou náhradu po neplacení
stanovených částek, jinak po vypršení lhůty stanovených 20 let přejde dům i s přístavbami
v neomezené vlastnictví držitele.</p>

<p class="mlptextbez1radkui1"><span class="calibre19">Jaké rychlé, byť
nejisté prostředky k blahobytu by mu umožnily okamžitou koupi?</span></p>

<p class="mlptextbez1radku4">Soukromý bezdrátový telegraf, který by tečkovou a
čárkovou soustavou vysílal výsledek národního handicapového koňského závodu (na
rovné i překážkové dráze) na 1 nebo více mil a osminek, kterou by 1:50 nějaký
černý kůň vyhrál v Ascotu ve 3h 8m (greenwichského času), a do Dublinu by
zpráva došla a na sázku se zužitkovala ve 2 h 59 m (dunsinského času). Nenadálý
nález něčeho, co má velkou peněžitou cenu: drahokam, vzácné nenalepené i nalepené
známky (sedmišilinková, slézová, nevroubkovaná, Hamburk 1866: čtyřpennyová,
růžová, vroubkovaná na modrém papíře, Velká Británie 1855: jednofranková,
kamenně šedá, služební, perforovaná, úhlopříčně přetištěná, Lucembursko 1878):
starobylý dynastický prsten, jedinečná památka získaná z neobvyklé skrýše nebo
neobvyklým způsobem: ze vzduchu (upuštěn <span class="calibre17">letícím
orlem), z ohně (v zuhelnatělých pozůstatcích spáleniště), z moře</span> (zboží
trosečné, vrakové, vyvržené, ničí), ze souše (v žaludku jedlého pernatce).
Dálný poklad šperků, kovových mincí a ryzího zlata, věnovaný španělským
zajatcem a před sto lety na složitý pětiprocentní úrok uložený u solventní
bankovní společnosti v celkové hodnotě 5 000 000 (pěti miliónů liber šterlinků).
Kontrakt s neobezřetným kontraktantem na dodávku 32 zásilek nějakého zboží
hotově splatných při dodání, počínajíc sazbou <sup class="calibre34">1</sup>/<sub class="calibre30">4</sub> penny,
která se bude geometrickou řadou stále zdvojnásobovat (<sup class="calibre34">1</sup>/<sub class="calibre30">4</sub>
penny, <sup class="calibre34">1</sup>/<sub class="calibre30">2</sub> penny, 1 penny, 2 penny, 4 penny, 8 penny, 1 šilink
4 penny, 2 šilinky 8 penny, až po 32. splátku). Podle zákona pravděpodobnosti
promyšlená finta, jak rozbít bank v Monte Carlu. Rozřešení staletého problému
kvadratury kruhu, vládní odměna 1 000 000 liber.</p>

<p class="mlptextbez1radkui1"><span class="calibre19">Dá se na
průmyslovém podnikání vydělat hrůza peněz?</span></p>

<p class="mlptextbez1radku4">Zúrodnění dunamů pusté písčiny, jak se navrhuje v
prospektu <span class="calibre17">Agendath Netaim, Bleibtreustrasse,
Berlín W. 15, vysázením pomerančových</span> plantáží, melounových lánů a zalesněním.
Zužitkování odpadového papíru, kožek stokových hlodavců, chemicky cenných
lidských výmětků, vzhledem k hojné výrobě prvojmenovaného, k hojnému výskytu
druhojmenovaných a k nesmírnému množství vposled jmenovaných, neboť když
nepočítáme vedlejší tekutou zplodinu, normální lidský tvor průměrné životnosti
i chuti jich (při smíšené živočišné a rostlinné stravě) ročně nadělá 80 liber,
což třeba násobit 4, 386 035, podle sčítání z r. 1901 celkovým počtem irského
obyvatelstva.</p>

<p class="mlptextbez1radkui1">Byly tu ještě dalekosáhlejší plány?</p>

<p class="mlptextbez1radku4">Plán (jen ho hodit na papír a dát schválit
přístavní komisí) na těžbu bílého uhlí (hydraulické síly), za vrcholného
přílivu hydroelektrárnou získávaného z dublinského jespu nebo z poulaphouckého
nebo powerscourtského vodopádu nebo z přehrad hlavních toků, docilující
hospodářský výnos 500 000 kWh elektřiny. Plán zahradit v Dollymountu
poloostrovní deltu North Bullu a na ostrožním prostoru, zabraném golfovými
hřišti a střelnicemi, zbudovat asfaltovanou esplanádu s kasiny, s jarmarečními
stánky a střelničkami, hotely, penzióny, čítárnami, společnými lázněmi pro pány
i dámy. Plán na rozvážení ranního mléka psími a kozími vozíky. Plán na rozvoj
turistiky v Dublině a okolí s pomocí benzínem poháněných říčních člunů,
plavolících se po říční trati mezi Ostrovním mostem a Ringsendem, omnibusů,
úzkokolejných lokálek a zábavních parníků pro pobřežní plavbu, 10 šilinků za
osobu denně, včetně (trojjazyčného) průvodce. Plán na oživení osobní a nákladní
dopravy po irských tocích, jen co se odplevelí. Plán na tramvajové spojení
dobytčího trhu (Severní Circular Road a Prussia Street) s nábřežními (dolní
strana Sheriff Street a East Wall), souběžné s železniční spojkou (a zároveň s tratí
Great Southern &amp;<span class="mlpznakkurziva11b"> </span>Western) mezi
dobytčím trhem, uzlem Liffey a konečnou stanicí Midland Great Western Railway,
North Wall č. 43 až 45, poblíž konečných stanic nebo dublinských poboček Great
Central Railway, anglické Midland Railway, Steam Packet Company města Dublinu,
Lancashire Yorkshire Railway Company, Dublin &amp; Glasgow Steam Packet
Company, Glasgow Dublin &amp; Londonderry Steam Packet Company (linka Laird),
British &amp; Irish Steam Packet Company, Dublin &amp; Morecambe Steamers,
London &amp; North Western Railway Company, hangáry Dublinského přístavního a dokového
úřadu a tranzitní skladiště firmy Palgrave, Murphy a spol., rejdařů a zástupců
lodních společností pro plavbu do Středomoří, Španělska, Portugalska, Francie,
Belgie a Holandska a pro dopravu dobytka a další kolejovou dopravu obstarávanou
Společností dublinských spojených tramvají, s. s r.o., hrazenou z pastvinářských
poplatků.</p>

<p class="mlptextbez1radkui1">Při vytyčení jaké protaze by se zadávka takovýchto
plánů stala samozřejmou a nezbytnou apodozí?</p>

<p class="mlptextbez1radku4">Mít kauci ve výši požadované částky, zaručené
věnovací listinou a postupním dokladem znějícím na dárcovo dožití a po dárcově
bezbolestném skonu na jeho dědictví, podloženou předními finančníky (Blumem
pašou, Rotschildem, Guggenheimem, Hirschem, Montefiorem, Morganem,
Rockefellerem) s šesticiferným, během zdárného života nahrabaným jměním, a spojit
kapitál s vhodnou příležitostí, věc je hotova.</p>

<p class="mlptextbez1radkui1">Kterak by se na takovém bohatství stal nakonec
nezávislým?</p>

<p class="mlptextbez1radku4">Nezávislým objevem zlaté žíly s nevyčerpatelným
rudným ložiskem.</p>

<p class="mlptextbez1radkui1">Proč uvažoval o plánech tak těžko proveditelných?</p>

<p class="mlptextbez1radku4">K jeho axiomům patřilo, že když před ulehnutím ke
spánku takto uvažuje nebo na sebe vztahuje, co si sám o sobě vypráví, nebo zas
klidně vzpomíná na to, co bylo, zmírňuje mu to únavu a napomáhá k zdravému
odpočinku a načerpání životní síly.</p>

<p class="mlptextbez1radkui1">Čím to ospravedlňoval?</p>

<p class="mlptextbez1radku4">Jako fyzik se poučil, že ze 70 let celkového
lidského života nejméně <sup class="calibre34">2</sup>/<sub class="calibre30">7</sub>, tj. 20 let, padnou na
spánek. Jakožto filozof věděl, že při dovršení jakkoliv vyměřeného života se
každému člověku splní jen nepatrňoučká část jeho tužeb. Jakožto fyziolog byl
přesvědčen, že hlavně ve spánku se zažehnávají choroboplodné síly.</p>

<p class="mlptextbez1radkui1">Čeho se bál?</p>

<p class="mlptextbez1radku4">Že ve spaní spáchá vraždu nebo sebevraždu tím, že
se mu zakalí světlo rozumu, nezměřitelné kategorické inteligence umístěné v mozkových
závitech.</p>

<p class="mlptextbez1radkui1">Jaké bývaly jeho závěrečné úvahy?</p>

<p class="mlptextbez1radku4">O nějaké svého druhu jedinečné reklamě, před
kterou se chodec s úžasem zastaví, plakátové novince, zbavené vší
přebujelosti, omezené na nejjednodušší a nejúčinnější pojmy a trvající jen
chvilku letmého zahlédnutí a odpovídající prudkému spádu současnosti.</p>

<p class="mlptextbez1radkui1">Co bylo v první odemčené zásuvce?</p>

<p class="mlptextbez1radku4">Sešit na psaní, značky Vere Foster, majetek Milly
(Millicent) Bloomové, některé stránky měl počmárány schematickými kresbami, na
nichž bylo vidět kulovitou hlavu s 5 zježenými vlasy, 2 očima z profilu, trup z
en face se třemi pořádnými knoflíky, 1 trojúhelná noha: 2 vybledlé fotografie
anglické královny Alexandry a Maude Branscombové, herečky a módní krasavice:
vánoční pohlednice s vyobrazením cizopasné byliny, s nadpisem <span class="mlpznakkurziva11b">Micpa</span> a s datem vánoce 1892, s jménem
odesílatelů, p. Comerford s chotí, a s veršíčkem: <span class="mlpznakkurziva11b">K</span> <span class="mlpznakkurziva11b">této vánoční
době štěstí a zdraví přeji tobě:</span> ždibec červeného, trochu rozteklého
červeného pečetního vosku, koupeného v prodejně firmy Hely, s. s r.o., Dame Street
č. 89, 90 a 91: škatulka se zbylými pozlacenými špičkami per „J“, koupenými v téže
prodejně téže firmy: staré přesýpací hodiny s přesýpacím pískem, který se
přesýpal: zapečetěná předpověď (nikdy nerozpečetěná), napsaná Leopoldem Bloomem
o tom, jaké důsledky bude mít uzákonění vládního návrhu Williama Ewarta
Gladstona z r. 1886 na irskou samosprávu (nikdy neuzákoněného): slosovací
vstupenka č. 2004 na dobročinný bazar sv. Kevina, cena 6 penny, 100 výher:
dětské psaníčko, které bylo datováno malé pé, pondělí, a znělo: velké pé
Papínku čárka velké jé Jak se máš otazník velké jé Já se mám dobře tečka nový
odstavec podpis okrasným písmem velké em Milly bez tečky: brože s kamejí,
majetek zesnulé Ellen Bloomové (rozené Higginsové): tři na stroji psané dopisy,
adresát Jindra Kvitko, poste restante, pošta Westland Row, odesílatelka Marta
Cliffordová, poste restante, pošta Dolphin’s Barn: transliterované jméno a adresa
odesílatelky všech tří dopisů v obrácené abecedě boustrofedontickým tečkovaným
čtyřřádkovým kryptogramem (s vynechanými samohláskami) N. IGS./WI. UU. OX/W.
OKS. MH/Y. IM: výstřižek z anglického týdeníku <span class="mlpznakkurziva11b">Moderní
společnost,</span> týkající se tělesných trestů v dívčích školách: růžová
stužka, která r. 1899 zdobila velikonoční vajíčko: dva zčásti rozmotané
prezervativy se zásobními kapsičkami, zaslané poštou, schránka 32, pošta
Charing Cross, Londýn W. C.: svazeček tuctu krémových obálek a slabě
linkovaného dopisního papíru s vodovým znakem, zmenšený o 3: hrst rakousko-uherských
mincí: 2 kupóny Královské výhradní uherské loterie: slabě zvětšující čočka: 2
erotické fotografické pohlednice, na nichž bylo vidět: a) ústní koitus nahé
seňority (pohled odzadu, horní poloha) a nahého torera (pohled zpředu, dolní
poloha): b) řeholník (úplně oblečený, oči sklopeny) przní do konečníku
řeholnici (polosvlečenou, oči upřeny před sebe), zaslané poštou, schránka 32,
pošta Charing Cross, Londýn W. C.: vystřižený návod na zvláčnění starých
kožených bot: 1 levandulová nepoužitá známka z doby panování královny Viktorie:
záznam měření Leopolda Blooma, zapsaných před pravidelným používáním, během
používání a dva měsíce po používání Sandow-Whitleyových pružin na sílení svalů
(pro muže za 15 šilinků, pro atlety za 20 šilinků), a to hrudník 28 palců a 29 <sup class="calibre34">1</sup>/<sub class="calibre30">2</sub>
palce, biceps 9 palců a 10 palců, předloktí 8 <sup class="calibre34">1</sup>/<sub class="calibre30">2</sub> a 9
palců, stehno 10 palců a 12 palců, lýtko 11 palců a 12 palců: jeden prospekt na
Divotvůrce, největší světový prostředek proti potížím v konečníku přímo od
Divotvůrce, Coventry House, South Place, Londýn E. C., zaslaný paní Bloomové se
stručným průvodním psaním, které začínalo: Milostivá.</p>

<p class="mlptextbez1radkui1">Ocituj doslovný text, jímž prospekt dokazoval výhody
tohoto divotvorného prostředku.</p>

<p class="mlptextbez1radku4">Při plynatosti ve spaní léčí a konejší, báječně
napomáhá přírodě tím, jak rázem ulevuje větrům, přičemž přirození se neznečistí
a funguje normálně, po počáteční investici 7/6 bude z vás jiný člověk a život
hned bude stát za to. Divotvůrce je praktický obzvlášť pro dámy, budou příjemně
překvapeny, když zjistí účinek tak lahodný jako studený doušek pramenité vody v
letním parnu. Doporučte svým známým paním a pánům, vydrží vám na celý život.
Zasuňte dlouhý oblý konec. Divotvůrce.</p>

<p class="mlptextbez1radkui1">Byla u toho písemná svědectví?</p>

<p class="mlptextbez1radku4">Hojná. Od anglikánského duchovního, britského
námořního důstojníka, známého autora, finančníka, nemocniční ošetřovatelky,
dámy, matky pěti dětí, lajdáckého rošťáka.</p>

<p class="mlptextbez1radkui1">Jak zněl závěr závěrečného svědectví lajdáckého
rošťáka?</p>

<p class="mlptextbez1radku4">Škoda, že za jihoafrického tažení neopatřila
vláda divotvůrce našim vojákům. Jak by se jim bylo ulevilo!</p>

<p class="mlptextbez1radkui1">Jaký předmět přidal Bloom do této sbírky předmětů?</p>

<p class="mlptextbez1radku4">Na stroji psaný 4. dopis, který Jindra Kvitko (J.
K, tolik co L. B.) obdržel od Marty Cliffordové (viz M. C.)</p>

<p class="mlptextbez1radkui1">Jaké blahé pomyšlení doprovázelo tento počin?</p>

<p class="mlptextbez1radku4">Pomyšlení, že kromě zmíněného dopisu zapůsobil
včera příznivě svou magnetickou tváří, postavou i dvorností na vdanou ženu
(paní Josephinu Breenovou, rozenou Josie Powellovou); na ošetřovatelku slečnu
Callanovou (křestní jméno nezjištěno) a dívenku Gertrudu (Gerty, rodné jméno
nezjištěno).</p>

<p class="mlptextbez1radkui1">Jaká čáka se mu nabízela?</p>

<p class="mlptextbez1radku4">Čáka v nejbližší době po nákladném hodování v soukromém
pokojíku u elegantní kurtizány, tělesně vnadné, nepříliš prodejné, všestranně
vzdělané, původem z lepší rodiny, uplatnit mužskou fascinační sílu.</p>

<p class="mlptextbez1radkui1">Co bylo v druhé zásuvce?</p>

<p class="mlptextbez1radku4"><span class="calibre17">Doklady: rodný
list Leopolda Pauly Blooma: vybavovací pojistka ve výši</span> <span class="calibre17">500 liber u Skotské vdovské pojišťovny na jméno
Millicent (Milly) Bloomové</span>, jakož to zúročitelná životní pojistka 430
liber, po 25 letech splatná ve výši 462 liber 10 šilinků, po 60 letech nebo
úmrtí ve výši 500 liber, po 65 letech nebo úmrtí, respektive a po něm, nebo na
požádání zúročitelná pojistka ve výši 299 liber 10 šilinků spolu s 133 librami
10 šilinky zaplacenými v hotovosti: kontrolní bankovní knížka vydaná Ulsterskou
bankou, College Green, za pololetí končící 31. prosince 1903, na běžném účtu
vykazující přebytek čistého konta ve prospěch vkladatele 18 liber 14 šilinků 6
penny (slovy osmnáct liber čtrnáct šilinků šest penny): stvrzenka na 900 liber
čtyřprocentních (nominálních) kanadských státních papírů (kolku prostých):
potvrzení od správy katolických hřbitovů (Glasnevin), týkající se koupě hrobní
parcely: výstřižek z místních novin o jednostranné změně jména.</p>

<p class="mlptextbez1radkui1">Ocituj doslovný text této lokálky.</p>

<p class="mlptextbez1radku4">Já, Rudolph Virág, bydlištěm v Clanbrassil Street
č. 52, Dublin, dříve Szombathely v Uherském království, dávám tímto na
vědomost, že jsem přijal jméno Rudolph Bloom a pod ním chci být nadále kdykoliv
a kdekoliv veden.</p>

<p class="mlptextbez1radkui1">Jaké jiné předměty týkající se Rudolpha Blooma
(rozeného Virága) byly v 2. zásuvce?</p>

<p class="mlptextbez1radku4">Rozplizlý daguerrotyp Rudolfa Virága a jeho otce
Leopolda Virága, r. 1852 zhotovený v portrétním ateliéru jejich přímého, resp.
vzdáleného příbuzného Stefana Virága ze Székesfehérváru (Uhry). Letitá hagada,
do níž zašoupnuté konvexní brejle s rohovou obroučkou označovaly místo
díkůvzdání v rituální modlitbě na Pesach (Přesnice): fotopohlednice Queen’s
Hotel, Ennis, majitel Rudolph Bloom: obálka nadepsaná <span class="mlpznakkurziva11b">Milému synu Leopoldovi.</span></p>

<p class="mlptextbez1radkui1">Jaké úryvky vět se mu při čtení těchto tří celých
slov vybavily?</p>

<p class="mlptextbez1radku4">Zítra to bude týden, co jsem obdržel… marně jsem,
Leopolde… s tvou mátí… už to nevydržím… u ní… se mnou je konec… buď na Athosa
hodný, Leopolde… milý synu… vždycky… ode mě… <span class="mlpznakkurziva11b">das Herz…
Gott… dein…</span></p>

<p class="mlptextbez1radkui1">Jaké vzpomínky na lidského tvora, trpícího stále
větší trudnomyslností, se nad těmito předměty Bloomovi vybavily?</p>

<p class="mlptextbez1radku4">Stařičký vdovec, vlasy rozcuchané, leží na lůžku,
obličej zakrytý, vzdychá: neduživý pes Athos: mordovník v stupňovaných dávkách
gránů a kventlíků utišuje drásavou neuralgii: posmrtná tvář sedmdesátníka,
sebevražda jedem.</p>

<p class="mlptextbez1radkui1">Nad čím pocítil Bloom osten výčitky?</p>

<p class="mlptextbez1radku4">Že z mladické podrážděnosti měl některé náboženské
články a obyčeje v neúctě.</p>

<p class="mlptextbez1radkui1">Tak třeba?</p>

<p class="mlptextbez1radku4">Zákaz nepožívat při jednom jídle maso a mléko,
týdenní schůzky skřípavě odtažitých, přehorlivě zemitých, kupčických
bývalých souvěrců<span class="calibre46"> </span><span class="calibre26">a krajanů: obřezání nemluvňat mužského pohlaví: nadpřirozený
ráz židovského písma: nevyslovitelnost tetragramatu: posvátnost sabatu.</span></p>

<p class="mlptextbez1radkui1">Jak se mu nyní jevily tyto články a obyčeje?</p>

<p class="mlptextbez1radku4">O nic rozumovější, než se mu jevily tehdy, o nic
rozumovější, než se mu nyní jevily jiné články a obyčeje.</p>

<p class="mlptextbez1radkui1">Jaké měl první vzpomínky na Rudolpha Blooma
(zesnulého)?</p>

<p class="mlptextbez1radku4">Rudolph Bloom (zesnulý) v zpětném pořadí vyprávěl
svému synu Leopoldu Bloomovi (šestiletému) o tom, kde všude putoval a byl
usazen, <span class="calibre19">v Dublině, v Londýně, ve Florencii,
v Miláně, ve Vídni, v Budapešti,</span> v Szombathely, hlasitě si liboval
(jeho děd viděl rakouskou císařovnu, uherskou královnu Marii Terezii), dával
obchodní rady (že držel groš, dočkal se zlatého). Leopold Bloom (šestiletý)
sledoval tato vyprávění <span class="calibre17">neustálým nahlížením
do zeměpisných map Evropy (politických)</span> a nadhazoval, kde by se v jednotlivých
zmíněných metropolích daly zřídit pobočné závody.</p>

<p class="mlptextbez1radkui1">Jestlipak u vypravěče i posluchače čas stejnou
měrou, byť jinak, zahladil vzpomínku na toto putování?</p>

<p class="mlptextbez1radku4">U vypravěče přibýváním let a užíváním jedovatého narkotika:
u posluchače přibýváním let a rozptylováním na zkušenosti prožité jinými.</p>

<p class="mlptextbez1radkui1"><span class="calibre19">Jaké osobité
zvláštnosti byly průvodními jevy vypravěčovy zapomnětlivosti?</span></p>

<p class="mlptextbez1radku4">Někdy se dával do jídla a nesmekl předem klobouk.
Někdy hltal angrešt s mlékem z nahnutého talířku. Někdy si zas zbytky jídla
stíral ze rtů natrženou obálkou nebo jiným kouskem papíru, který měl po ruce.</p>

<p class="mlptextbez1radkui1">Které dva stařecké fenomény se častěji vyskytovaly?</p>

<p class="mlptextbez1radku4">Krátkozraké počítání peněz prsty, říhavost po
nasycení.</p>

<p class="mlptextbez1radkui1">Který předmět ho nad těmito vzpomínkami poněkud
utěšoval?</p>

<p class="mlptextbez1radku4">Vybavovací pojistka, kontrolní bankovní knížka,
potvrzení, že je majitelem prozatímních akcií.</p>

<p class="mlptextbez1radkui1">Křížovým násobením zvratů osudu, před nimiž ho tyto
opory chránily, a vyloučením veškerých kladných hodnot zjednoduš Blooma na
nepatrnou zápornou iracionální neskutečnou kvantitu.</p>

<p class="mlptextbez1radku4"><span class="calibre47">V sestupném
hélótském pořadí po sobě: Chudoba: chudoba podomního obchodníka s bižutérií,
vymahače pochybných a nedobytných dluhů, výpomocného výběrčího chudinských a obecních
dávek. Žebrota: žebrota podvodného bankrotáře, který se vyrovnává pakatýlkem 1
šilinku 4 penny za libru, nosiče reklam, kolportéra letáků, nočního tuláka,
dotěrného pochlebníka, zmrzačeného námořníka, slepého výrostka, přestárlého
soudního drába, kazisvěta, vyžírky, otrapy, patolízala, posmívaného potrhlíka,
který v parku sedá na lavici pod odloženým děravým deštníkem. Naprostá
zuboženost chovance Mužského starobince (Královská nemocnice), Kilmainham,
chovance Simpsonovy nemocnice pro zchudlé, leč spořádané, trvale ochromené dnou
nebo slepotou. Nadir bídy: stařičký, bezvládný, svéprávnosti zbavený, státem
vydržovaný skomírající pomatený chuďas</span>.</p>

<p class="mlptextbez1radkui1">S jakými průvodními příkořími?</p>

<p class="mlptextbez1radku4">Bezcitná lhostejnost ženských dříve přívětivých,
přezíravost svalnatých mužských, zavděkbrání krajícem chleba, líčená nepovědomost
letmých známých, štěkot parchantských neregistrovaných potulných psů, dětské
ostřelování shnilou zeleninou, která stojí za málo nebo za nic nebo méně než za
nic.</p>

<p class="mlptextbez1radkui1">Čím se dalo takovému postavení předejít?</p>

<p class="mlptextbez1radku4">Skonem (změnou stavu), odchodem (změnou místa).</p>

<p class="mlptextbez1radkui1">Čím raději?</p>

<p class="mlptextbez1radku4">Tím druhým, cestou nejmenšího odporu.</p>

<p class="mlptextbez1radkui1">Jaké zřetele to nedělaly zcela nežádoucí?</p>

<p class="mlptextbez1radku4">Ustavičné soužití bránící navzájem snášet tělesné
neduhy. Stále víc uplatňovaný sklon k samostatným nákupům. Potřeba netrvalým
pohybem mařit trvalost samovazby.</p>

<p class="mlptextbez1radkui1">Jaké zřetele to nedělaly zcela iracionální?</p>

<p class="mlptextbez1radku4"><span class="calibre18">Dotyční
partneři se kdysi spojili, čímž se rozmnožili a vzrostli, a učinivše to,
zplodivše potomstvo a do dospělosti je vypiplavše, teď rozdvojeni by se museli
znovu spojit, aby se rozmnožili a vzrostli, což je nesmysl, a znovuspojením
vytvořili dvojici spojujících se partnerů, což je nemožné</span>.</p>

<p class="mlptextbez1radkui1">Jaké zřetele to dělaly žádoucí?</p>

<p class="mlptextbez1radku4">Vábnost některých míst v Irsku i v cizině,
šrafováním i číslicemi znázorněných na polychromovaných generálkách i speciálkách.</p>

<p class="mlptextbez1radkui1">V Irsku?</p>

<p class="mlptextbez1radku4"><span class="calibre17">Útesy
moherské, větrné pustiny connemarské, jezero Neagh s potopeným zkamenělým
městem. Obří hráz, tvrz camdenská a tvrz carlisleská, Zlatý úval tipperarský,
Aranské ostrovy, pastviny královského Meathu, Brigidin jilm v Kildaru, Queen’s-islandské
doky v Belfastu, Lososí skok, killarneyská plesa.</span></p>

<p class="mlptextbez1radkui1">V cizině?</p>

<p class="mlptextbez1radku4">Cejlon (kde jsou kořenité zahrady, dodávající čaj
Thomasu Kernanovi, obchodnímu zástupci firmy Pullbrook, Robertson a spol.,
Londýn E. C., Mincing Lane, Dublin, Dame Street), svaté město Jeruzalém
(vytoužený cíl, kde je mešita Omarova a Damašská brána), úžina Gibraltarská
(jedinečné rodiště Marion Tweedyové), Parthenon (kde stojí sochy, nahá řecká
božstva), wallstreetská finanční burza <span class="calibre17">(vládkyně
světového peněžnictví), Plaza de Toros v La Linea, Španělsko (kde skolil býka O’Hara
</span>z cameronského pluku skotských myslivců), Niagara (kterou žádný lidský
tvor bez úhony neproplul), kraj Eskymáků (mýdložroutů), zakázaná země Tibetská
(odtud se žádný cestovatel nevrací). Neapolský záliv (vidět ho a umřít), Mrtvé
moře.</p>

<p class="mlptextbez1radkui1">Pod jakým vůdcovstvím a podle jakých znamení?</p>

<p class="mlptextbez1radku4">Na moři, severně, v noci podle Polárky, ležící v průsečíku
přímky od beta a alfa ve Velké Medvědici, prodloužené a zvnějška dělené u omega
a přepony pravoúhlého trojúhelníku, vzniklého prodlouženou přímkou alfa omega a
přímkou alfa delta Velké medvědice. Na souši, jižně, dvojkulový měsíc, v neúplných
rozličných fázích lunace zadním rozparkem čouhající z nedopjaté sukně macaté
couravé trajdy, sloupu oblačného přes den.</p>

<p class="mlptextbez1radkui1">Jakou vyhláškou by se dala na vědomí nezvěstnost
odešlého?</p>

<p class="mlptextbez1radku4">Odměna 5 liber, ztracen, ukraden nebo ze svého
bydliště, Eccles Street č. 7, zatoulán nezvěstný čtyřicátník, slyšící na jméno
Bloom, Leopold (Poldy), výška 5 stop 9 <sup class="calibre34">1</sup>/<sub class="calibre30">2</sub> palce,
zavalitý, olivové pleti, zatím snad ovousatělý, posledně měl na sobě černý
oblek. Shora uvedená částka bude vyplacena za zprávu, která povede k jeho
nálezu.</p>

<p class="mlptextbez1radkui1">Jaké obecné dvojslovné slovce mu bude náležet jakožto
jsoucnosti i nicotnosti?</p>

<p class="mlptextbez1radku4">Každý je nosí a žádný je nezná. Kdekdo a Nikdo.</p>

<p class="mlptextbez1radkui1">Jaký mu bude náležet hold?</p>

<p class="mlptextbez1radku4">Úcta a dary cizinců, přátel Kdekoho. Nesmrtelná
nymfa, krása, nevěsta Nikoho.</p>

<p class="mlptextbez1radkui1">To se odešlý už nikdy nikde nikterak neobjeví?</p>

<p class="mlptextbez1radku4">Samopuzen stále bude putovat po nejzazší mez
kometového okruhu, za stálice a proměnlivá slunce, i jen dalekohledem dozírné
planety, za hvězdné tuláky a poběhlíky z kraje do kraje bude procházet, mezi
národy, vprostřed událostí. Zčistajasna někde zaslechne a sluncem puzen nijak
zdráhavě uposlechne povelu k návratu. Odtud ze souhvězdí Severní Koruny zmizna
znovuzrozen se znovu objeví nad deltou v souhvězdí Kassiopeie a po
nespočetných eonech putování se jako všem odcizený mstitel, trestač
přestupníků, chmurný křižák, procitlý spáč navrátí s peněžními prostředky
(řekněme) převyšujícími Rothschilda nebo stříbrného krále.</p>

<p class="mlptextbez1radkui1">Co by takový návrat udělalo iracionální?</p>

<p class="mlptextbez1radku4">Chatrná rovnice mezi exodem a návratem skrze
zvratný prostor a mezi exodem a návratem skrze nezvratný čas.</p>

<p class="mlptextbez1radkui1">Jaká souhra sil, navazující malátnost, dělala odchod
nežádoucí?</p>

<p class="mlptextbez1radku4">Pozdní hodina, která dělá člověka loudavým: noční
šero, které ho dělá neviditelným: nejistota na ulicích, která je dělá
nebezpečnými: potřeba odpočinku, která zrazuje od pohybu: blízkost obsazené
postele, která zrazuje od pátrání: tušení tepla (lidského) mírněného chladem
(povlaku), které zrazuje od touhy a dělá ji toužebnou: soška Narcisa, zvuk bez
ozvěny, toužená touha.</p>

<p class="mlptextbez1radkui1">Jakou výhodu měla obsazená postel proti neobsazené?</p>

<p class="mlptextbez1radku4">Zrušení noční samoty, lidské (zrale ženské)
ohřívání, o moc lepší než nelidské (horká láhev), podráždění lidským dotykem,
úspora na domácím žehlení, když se kalhoty pečlivě srovnají a po délce uloží
mezi pérovou matraci (pruhovanou) a vlněnou matraci (kostkovanou).</p>

<p class="mlptextbez1radkui1">Jaké dřívější posloupné příčiny nastřádané únavy,
ještě před vstáváním postřehnuté, si Bloom ještě před vstáváním v duchu zrekapituloval?</p>

<p class="mlptextbez1radku4">Příprava snídaně (oběť zápalná): hourání v útrobách
a záměrné vyprázdnění (svatostánek): koupel (Janův obřad): pohřeb (Samuelův
obřad): inzerát Alexandra Clavise (urím a tumím)<a href="../Text/odysseus_012.html#_ftn323" title="" class="pcalibre1 pcalibre msofootnotereference calibre16" id="_ftnref323">[323]</a>: lehká
přesnídávka (Melchisedechův obřad): návštěva v muzeu a v Národní knihovně
(místo svaté): shánění knihy po Bedford Row, Kupeckém podloubí, Wellingtonově
nábřeží (Simchat tóra)<a href="../Text/odysseus_012.html#_ftn324" title="" class="pcalibre1 pcalibre msofootnotereference calibre16" id="_ftnref324">[324]</a>:
hudba v hotelu Ormond (Šír haššírím)<a href="../Text/odysseus_012.html#_ftn325" title="" class="pcalibre1 pcalibre msofootnotereference calibre16" id="_ftnref325">[325]</a>:
hádka s neurvalým troglodytem u Bernarda Kiernana (celopal): prázdný časový
úsek s jízdou v kočáře, návštěvou v domě smutku, loučením (na poušti): erotika
vzbuzená exhibicionistkou (Onanův obřad): vleklý porod paní Miny Purefoyové
(oběť pozdvižení): návštěva vykřičeného domu paní Belly Cohenové, dolní strana
Tyrone Street č. 82, z toho vzniklý kravál a přizabití v Beaver Street
(Armageddon): noční procházka do drožkářské boudy a z ní dál k Buttovu mostu
(smíření).</p>

<p class="mlptextbez1radkui1">Jakou samoděčnou záhadu postřehl Bloom, když užuž vstával,
že tomu půjde na kloub, aby se snad nestalo, že tomu na kloub nepřijde?</p>

<p class="mlptextbez1radku4">Původ krátkého prudkého nenadále zaslechnutého
ryčného jediného řachnutí, vydaného bezcitným materiálem utažených žilek
dřevěného stolu.</p>

<p class="mlptextbez1radkui1">Jakou samozadrhnutou záhadu postřehnout usilující
Bloom, vstav, popošed a sesbírav hojnobarevné, hojnotvárné, hojné šatstvo,
nepochopil?</p>

<p class="mlptextbez1radku4">Kdo je M’Intosh.</p>

<p class="mlptextbez1radkui1"><span class="calibre19">Jakou samozřejmou
po 30 let s chmurnou zarytostí probádávanou záhadu Bloom, sfouknutím umělého
světla přivodiv přirozenou tmu, náhle v duchu pochopil?</span></p>

<p class="mlptextbez1radku4">Kde je Mojžíš, když zhasne svíčka.</p>

<p class="mlptextbez1radkui1">Jaké vady na bezvadném dni si Bloom popocházeje v duchu
vyjmenoval?</p>

<p class="mlptextbez1radku4"><span class="calibre17">Že zatím
nedostal novou zadávku inzerátu, že nedostal od Thomase Kernana (zástupce firmy
Pullbrook, Robertson a spol., Dublin, Dame Street č. 5 a Londýn E. C., Mincing Lane
č. 2) špetku čaje, že nezjistil, vyskytuje-li se, či nevyskytuje na zadnici
řeckých bohyň řitní otvor, že nedostal vstupenku (volnou ani placenou) na
představení <span class="mlpznakkurziva11b">Ley</span> paní Bandmanové Palmerové
v divadle Gaiety, Jižní King Street č: 46, 47, 48, 49.</span></p>

<p class="mlptextbez1radkui1">Jaký dojem dávné tváře se stanuvšímu Bloomovi v duchu
vybavil?</p>

<p class="mlptextbez1radku4"><span class="calibre17">Tvář jejího
otce, nebožtíka majora Briana Coopera Tweedyho od Královských dublinských
fyzilírů, bydliště Gibraltar a Rehoboth, Dolphin’s Barn.</span></p>

<p class="mlptextbez1radkui1">Jaké návratné dojmy téže tváře byly hypoteticky
možné?</p>

<p class="mlptextbez1radku4">Jak z konečné stanice Great Northern Railway,
Amiens Street, s ustavičným stejnoměrným zrychlováním se vzdaluje po
rovnoběžkách při prodloužení se stýkajících v nekonečnu: jak se po rovnoběžkách
z nekonečna zpátky prodloužených s ustavičným stejnoměrným zpomalováním na
konečnou stanici Great Northern Railway, Amiens Street, zase vrací.</p>

<p class="mlptextbez1radkui1">Jaké rozmanité součástky intimní ženské toalety
zahlédl?</p>

<p class="mlptextbez1radku4">Nové pachu prosté polohedvábné dámské punčochy,
nové fialové podvazky, dámské mušelínové kalhoty většího čísla a vydatného
střihu, čpící panaxem, jasmínem a tureckými cigaretami, s dlouhým lesklým
ocelovým spínacím špendlíkem, zapjatým nakřivo, batistový živůtek lemovaný
úzkou krajkou, plisovanou spodničku z modrého hedvábného moaré, to všechno
halabala rozházené po čtverhranném, čtyřnásob ztuženém kufru, na rozích
okovaném a polepeném pestrými nálepkami a vpředu označeném bílými písmenami B.
C. T. (Brian Cooper Tweedy).</p>

<p class="mlptextbez1radkui1">Jaké neintimní věci zahlédl?</p>

<p class="mlptextbez1radku4">Komodu s polámanou nohou, úplně zakrytou
čtvercovým kretónovým přehozem jablečného vzoru, a na něm dámský slaměný
klobouk. <span class="calibre17">Oranžově meandrovanou toaletní
garnituru, zakoupenou u Henryho Price, výroba košíků, galanterního,
porcelánového a železářského zboží, Moore</span> Street č. 21, 22, 23, halabala
rozestavenou na stojánku i na zemi a pozůstávající z umývadla, nádoby na mýdlo
a misky na kartáček (pospolu na stojánku), džbánku a noční vázy (odděleně na
zemi).</p>

<p class="mlptextbez1radkui1">Bloomovy počiny?</p>

<p class="mlptextbez1radku4">Kousky prádla uložil na křeslo, sám si zbylé
kousky prádla svlékl, zpod spodní podušky v hlavách postele vytáhl složenou dlouhou
bílou noční košili, příslušnými otvory v noční košili prostrčil hlavu a paže, z
hlav <span class="calibre17">postele do nohou přendal polštář,
příslušně upravil prostěradlo a vstoupil do postele.</span></p>

<p class="mlptextbez1radkui1">Jak?</p>

<p class="mlptextbez1radku4">Ostražitě, jako vstupoval napořád do příbytku
(vlastního i nevlastního): šetrně, hadovité spirály pérové matrace byly staré,
mosazné plíšky a plazovité přívěsky uvolněné a pod tíhou i náporem se hned
roztřásly: rozvážně, jako by vstupoval do doupěte nebo do pasti rozkoší nebo
zmijí: zlehka, aby nevyrušoval: pokorně, do postele početí i porodu,
manželství dokonaného i manželství porušeného, spánku i smrti.</p>

<p class="mlptextbez1radkui1">S čím se setkaly jeho končetiny, když je ponenáhlu
natáhl?</p>

<p class="mlptextbez1radku4">S čistým povlečením, s dalšími pachy, s přítomným
lidským tělem, ženským, jejím, s otiskem lidské postavy mužské, ne jeho, s drobty
chleba, se ždibci převařené konzervy, ty smetl.</p>

<p class="mlptextbez1radkui1">Kdyby se usmál, proč by se usmál?</p>

<p class="mlptextbez1radku4">Při pomyšlení, že každý vstupující si
představuje, že vstupuje první, a zatím je vždycky posledním členem předešlé
řady, a i když je prvním členem další, každý si představuje, že je první a poslední,
sám a jediný, a zatím v řadě začaté v nekonečnu a do nekonečna opakované není
ani první, ani poslední, ani sám, ani jediný.</p>

<p class="mlptextbez1radkui1">Jaké předešlé řady?</p>

<p class="mlptextbez1radku4">Jestli byl prvním členem řady řekněme Mulvey,
další byli Penrose, Bartell d’Arcy, profesor Goodwin, Julius Mastiansky, John
Henry Menton, otec Bernard Corrigan, nějaký statkář na koňské výstavě Královské
dublinské společnosti, Červ O’Reilly, Matthew Dillon, Valentine Blake Dillon
(dublinský purkmistr), Christopher Calliman Lenehan, nějaký italský
kolovrátkář, neznámý pán v divadle Gaiety, Benjamin Dollard, Šimon Dedalus,
Andrew (Chcáč) Burke, Joseph Cuffe, Rozšafa Hely, radní John Hooper, dr.
Francis Brady, otec Sebastian z hory Argus, cídič bot u hlavní pošty, H. E.
(Bivoj) Boylan a tak dál jeden po druhém až k členu nikterak poslednímu.</p>

<p class="mlptextbez1radkui1">Jaké myšlenky ho napadaly o posledním členu této
řady a nejposlednějšímu hostu v posteli?</p>

<p class="mlptextbez1radku4">Myšlenky o jeho bujarosti (tahoun), o jeho
hromotluctví (čahoun), o jeho kšeftařství (krkoun), o jeho chytlavosti
(drzoun).</p>

<p class="mlptextbez1radkui1">Proč kromě bujarosti, hromotluctví a kšeftařství
bila pozorovateli do očí chytlavost?</p>

<p class="mlptextbez1radku4">Protože u předešlých členů této řady stále
častěji pozoroval stejnou žádostivost, jak na ně zápalně přeskakuje, nejprve s úlekem,
potom s pochopením, nakonec s nyvostí a se střídavými příznaky oboupohlavního
porozumění a dorozumění.</p>

<p class="mlptextbez1radkui1">Jakými protichůdnými city byly dotčeny jeho další
myšlenky?</p>

<p class="mlptextbez1radku4">Závistí, žárlivostí, odříkavostí, vyrovnaností.</p>

<p class="mlptextbez1radkui1">Závistí?</p>

<p class="mlptextbez1radku4">Nad mužským organismem tělesně i duševně zvlášť
uzpůsobeným pro horní ležmou polohu rázného lidského pojímání a pro rázné
prohánění pístu válcem, potřebné k plnému ukojení trvalé, byť ne prudké
žádostivosti, trvající v tělesném i duševním ženském organismu, trpném, byť ne
tupém.</p>

<p class="mlptextbez1radkui1">Žárlivostí?</p>

<p class="mlptextbez1radku4"><span class="calibre17">Protože
přirozenost ve volném stavu tuhá a prchavá je střídavé agens a reagens
přitažlivosti. Protože dění mezi agentem a reagentem se každou chvíli mění v obráceném
poměru nabývání a ubývání, neustálého obvodového rozpínání a paprsčitého smršťování.
Protože vědomé hloubání nad kolísáním přitažlivosti podle potřeby navozuje
kolísání libosti.</span></p>

<p class="mlptextbez1radkui1">Odříkavostí?</p>

<p class="mlptextbez1radku4">Dík a) známosti započaté v září 1903 v závodě
George Mesiase, krejčího a oděvníka, Edenské nábřeží č. 5, b) pohostinství
poskytovaného a požívaného in natura, vzájemně opláceného a zavděkbraného in
persona, c) poměrnému mládí strhovanému ctižádostí i velkomyslností, kolegiální
nezištností i milostnou sobeckostí, d) mimorasové <span class="calibre17">přitažlivosti, vnitrorasové tlumivosti, nadrasové výsadovosti, e) nadcházejícímu</span>
hudebnímu turné po venkově, běžné výdaje ze společné kapsy, čistý zisk se
rozdělí.</p>

<p class="mlptextbez1radkui1">Vyrovnaností?</p>

<p class="mlptextbez1radku4">Přirozenou jako kdejaký přirozený počin
přirozenosti vyjadřované nebo chápané, konaný ve vrozené přirozenosti
přirozenými tvory podle jeho, její nebo jejich vrozené přirozenosti, podobné v nepodobnosti.
Ne tak zhoubnou jako kataklyzmatický zánik planety po srážce s tmavým sluncem.
Ne tak trestuhodnou jako krádež, zákeřná loupež, týrání dětí a zvířat, podvodné
lákání peněz, padělání podpisu, zpronevěra, zašantročení veřejných prostředků,
zneužití veřejné důvěry, simulování choroby, zmrzačení, svedení nezletilých,
nactiutrhání, vyděračství, <span class="calibre17">urážka soudu,
žhářství, vlastizrada, úkladný zločin, vzpoura na širém moři, pych, vloupání,
útěk z vězení, zvrhlictví, zběhnutí v poli od praporu, křivopřísežnictví,
pytláctví, lichva, vyzvědačství, vydávání se za někoho jiného, znásilnění,
zabití, svévolná a promyšlená vražda. Nikterak </span>abnormálnější než jiné
změněné způsoby přizpůsobení změněným<span class="calibre17">
životním podmínkám, zjednávající vzájemnou rovnováhu tělesného organismu a průvodních
okolností, potravin, nápojů, návyků, zlozvyků, vážné choroby. Více než
nevyhnutelnou, nezbytnou.</span></p>

<p class="mlptextbez1radkui1">Proč spíše odříkavostí než žárlivostí, ne tolik
závistí jako vyrovnaností?</p>

<p class="mlptextbez1radku4">Od pohany (manželství) k pohaně (cizoložství) je
to samá pohana (obcování), leč manželský násilník manželky znásilněné
cizoložným násilníkem cizoložně znásilněné nebyl pohaněn.</p>

<p class="mlptextbez1radkui1">A odplata, ačli vůbec nějaká?</p>

<p class="mlptextbez1radku4">Vražda, vůbec ne, protože dvojí zlo nezpůsobí
jedno dobro. Zbrojný souboj, ne. Rozvod, hned ne. Dopadení při činu rafinovaným
mechanismem (automatická postel) nebo individuální výpovědí (skrytý očitý
svědek), zatím ne. Žaloba na odškodněnou mocí práva nebo sehrané ublížení na
těle doložené zraněním (které si sám způsobí), nelze vyloučit. Ačli vůbec, tak
pozitivním zamhouřením očí, vyvoláním řevnivosti (hmotné: výnosný konkurenční
reklamní podnik, mravní: zdárný konkurenční milostný podnikatel), zlehčením,
odcizením, ponížením, odloučením, které by chránilo odloučené od sebe a odlučitele
od obou.</p>

<p class="mlptextbez1radkui1"><span class="calibre19">Jakými úvahami si
on, odpůrce prázdné nejistoty, své city ospravedlňoval?</span></p>

<p class="mlptextbez1radku4"><span class="calibre15">Předzřízenou
průtržností panenské blány, domnělou nedotknutelností věci samé o sobě,
nesrovnalostí a neúměrností samoprůtažného napětí věci, když se má provést, a samozkratnou
úlevou, když se provede: klamně dovozovanou křehkostí ženské a chlapskostí
mužského: proměnami mravních zákoníků: přirozeným mluvnickým přechodem s inverzí
nikterak neměnící smysl věty v aoristu preterita (mluvnicky analyzováno mužský
podmět, jednoslabičné onomatopoické přechodné sloveso s přímým ženským
předmětem) z rodu činného do souvztažné věty aoristu preterita (mluvnicky
analyzováno ženský podmět, pomocné sloveso a kvazi jednoslabičné onomatopoické
příčestí </span><span class="calibre17">minulé trpné s doplňkovým
mužským činitelem) v rodu trpném: trvanlivým produktem semenitelů plozením:
trvalou produkcí semene tokem šťáv: jalovostí velebené ctnosti: tupostí
nevědomé hmoty: lhostejností hvězd.</span></p>

<p class="mlptextbez1radkui1">Do jaké závěrečné radosti tyto protichůdné city a úvahy,
převedené do nejprostší podoby, vyplynuly?</p>

<p class="mlptextbez1radku4"><span class="calibre17">Do radosti nad
tím, že na východní i západní zemské polokouli, ve všech obyvatelných zemích a ostrovech
probádaných i neprobádaných (v zemi půlnočního slunce, na ostrovech blažených,
na řeckých ostrovech, v zaslíbené zemi) všude se vyskytují masité zadní ženské
polokoule, oplývající mlékem a strdím a teplem vyměšované krve i semene,
připomínající odvěké rody objemných oblin, nepodléhající rozmarům nálady ani
zvratům vyjádření, vyjadřující němou neměnnou zralou živočišnost.</span></p>

<p class="mlptextbez1radkui1">Patrné známky předradosti?</p>

<p class="mlptextbez1radku4">Prostřední ztopoření: šetrné přilnutí: pozvolné
pozdvižení: zkusmé odhalení: mlčenlivé zahledění.</p>

<p class="mlptextbez1radkui1">A potom?</p>

<p class="mlptextbez1radku4">Zlíbal buclaté kypré žlutavé kyprovlahé melouny,
na obou buclatých melounových polokoulích v jejich kypré žlutavé rýze temným
táhlým kyprovlahým celováním.</p>

<p class="mlptextbez1radkui1">Patrné známky poradosti?</p>

<p class="mlptextbez1radku4">Mlčenlivé zahledění: zkusmé zahalení: šetrné
odsunutí: bezprostřední ztopoření.</p>

<p class="mlptextbez1radkui1">Co nastalo po tomto počinu?</p>

<p class="mlptextbez1radku4">Ospalé vzývání, ne tak ospalé poznání, počínající
podráždění, katechetické zpytování.</p>

<p class="mlptextbez1radkui1">S jakými obměnami odpovídal vypravěč na toto
zpytování?</p>

<p class="mlptextbez1radku4"><span class="calibre19">Se zápornými:
nezmínil se o tajném dopisování Marty Cliffordové s Jindrou Kvitkem, o veřejné
hádce v koncesovaném lokále Bernarda Kiernana a spol. s r.o., Little Britain
Street č. 8, 9 a 10, a poblíž něho, o odreagovaném erotickém podráždění
vyvolaném exhibicionismem Gertrudy</span><span class="calibre17">
(Gerty), příjmení nezjištěno. S kladnými: zmínil se o vystoupení paní
Bandmanové Palmerové v <span class="mlpznakkurziva11b">Lee</span></span> v <span class="calibre17">divadle Gaiety, South King Street č. 46, 47, 48,
49, o pozvání na večeři do Wynnova (Murphyova) hotelu, dolní Abbey Street č.
35, 36 a 37, o anonymní knížce lechtivě pornografického rázu <span class="mlpznakkurziva11b">Pamlsky hříchu,</span> napsané pánem z lepších kruhů, o
přechodném zhmoždění, způsobeném špatně vypočítaným pohybem při povečerní gymnastice,
jehož obětí (zatím už zcela zotavenou) se stal profesor a spisovatel Štěpán
Dedalus, nejstarší žijící syn Šimona Dedala, bez určitého zaměstnání, o vzduchoplaveckém
kousku, který on (vypravěč) před svědkem, zmíněným profesorem a spisovatelem,
vykonal s ráznou pohotovostí a gymnastickou pružností.</span></p>

<p class="mlptextbez1radkui1">Bylo vyprávění jinak nezměněno?</p>

<p class="mlptextbez1radku4">Naprosto.</p>

<p class="mlptextbez1radkui1">Která událost nebo osoba bila ve vyprávění nejvíc do
očí?</p>

<p class="mlptextbez1radku4">Štěpán Dedalus, profesor a spisovatel.</p>

<p class="mlptextbez1radkui1">Jaké meze činnosti i útlumy manželských práv,
týkající se jich obou, vnímala posluchačka i vypravěč při tomto přerývaném,
stále skoupějším vyprávění?</p>

<p class="mlptextbez1radku4"><span class="calibre15">Posluchačka
omezení plodnosti, sňatek totiž slavili 1 kalendářní měsíc po 18. výročí jejího
narození (8. září 1870), tj. 8. října, a manželství dokonali téhož dne, načež
se jim 15. června 1889 narodilo dítko ženského pohlaví, když už předtím
manželství dokonali 10. září téhož roku, a k poslednímu dokonalému manželskému
obcování s výronem </span>semene do stydkého ženského ústrojí došlo 5 týdnů
předtím, tj. 27. listopadu 1893<span class="calibre15">, než se
jim 29. prosince narodilo druhé dítko (a jediné mužského pohlaví), zesnulé 9.
ledna 1894 ve věku 11 dní, takže zbývalo období 10 let, 5 měsíců a 18 dní, kdy
spolu obcovali nedokonale bez výronu semene do stydkého ženského ústrojí.
Vypravěč zas omezení činnosti duševní i tělesné, duševně totiž on a posluchačka
spolu neobcovali od dokonané, měsíčkovým krvácením zvěstované puberty ženského
dítka vypravěče a posluchačky, 15. září 1903, zbývalo tedy období 9 měsíců a jednoho
dne, v němž následkem předzjednaného pochopení v nepochopení mezi oběma ženami
(posluchačkou a dítkem), které své dokonání měly za sebou, dokonalá tělesná
volnost byla obmezena.</span></p>

<p class="mlptextbez1radkui1">Jak?</p>

<p class="mlptextbez1radku4">Všelijakým opětovaným ženským zpytováním
zamýšleným i prováděným stran mužského namíření kam, místa kde, času kdy,
trvání až do, účelu za nímž, kdyby se snad na chvíli vzdálily.</p>

<p class="mlptextbez1radkui1"><span class="calibre27">Co se viditelně
míhalo nad neviditelnými myšlenkami vypravěče a posluchačky?</span></p>

<p class="mlptextbez1radku4">Stropní odraz lampy a stínítka, neustálá řada
soustředných kruhů střídavě odstupňovaného světla a stínu.</p>

<p class="mlptextbez1radkui1">V jakém směru leželi posluchačka a vypravěč?</p>

<p class="mlptextbez1radku4">Posluchačka JV k V; vypravěč SZ k Z: na 53.
rovnoběžce severní šířky a na 6. poledníku západní délky: v úhlu 45° k zemskému
rovníku.</p>

<p class="mlptextbez1radkui1">V jakém stavu klidu nebo pohybu?</p>

<p class="mlptextbez1radku4">V klidu každý sám k sobě i k sobě navzájem. V pohybu,
neboť jedenkaždý a oba dva byli unášeni na západ, jeden dopředu, druhý dozadu,
vlastním nepřetržitým pohybem země po proměnných drahách neproměnného
prostoru.</p>

<p class="mlptextbez1radkui1">V jaké poloze?</p>

<p class="mlptextbez1radku">Posluchačka: spočívala zpola na boku, levém, levou
ruku pod hlavou, pravou nohu napjatou zpříma a opřenou o levou nohu, v koleně
ohnutou a v stejném postoji jako Gea-Tellus, nasycená, rozvalená, semenem
těhotná. </p>

<p class="mlptextbez1radku4">Vypravěč: spočíval na boku, levém, pravou i levou
nohu v kolenou ohnutou, kořen nosu zmáčknutý ukazovákem a palcem v stejném <span class="calibre17">postoji, jak ho na momentce zachytil Percy Apjohn,
roběcí muž uondaný,</span> mužské robě v lůně.</p>

<p class="mlptextbez1radkui1">V lůně? Uondaný?</p>

<p class="mlptextbez1radku4">Odpočívá. Doputoval.</p>

<p class="mlptextbez1radkui1">A s ním?</p>

<p class="mlptextbez1radku4"><span class="calibre17">Sindbád Plavec
a Pinbád Savec a Činbád Čpavec a Dinbád Dravec a Džinbád Džkavec a Hinbád
Hravec a Chinbád Chcavec a Rinbád Rvavec a Řinbád Řvavec a Šinbád Štvanec a Vinbád
Vrabec a Zinbád Zhlavec a Žinbád Žhavec.</span></p>

<p class="mlptextbez1radkui1">Kdy?</p>

<p class="mlptextbez1radku4">Jak se na šeré lože ubíral, bylo v šeru lože
hranatě kulaté vejce alky Roka roko koko alko vajko Šeroložného Světlonoše.</p>

<p class="mlptextbez1radkui1">Kde?</p>

<p class="mlphvezdicky">* * *</p>

<p class="mlptextbez1radku">Ano vždyť se to dosud nestalo aby si do postele
poručil k snídani pár vajíček co jsme bydleli <span class="mlpznakkurziva11b">U</span>
<span class="mlpznakkurziva11b">Městského erbu</span> to se někdy tvářil že má
bolení v krku a hrál si na pána že tím zaimponuje té rašpli Riordanové myslel
si bůhvíjak je u ní zapsán a zatím nám vindru neodkázala všecko na mše za sebe
a za spásu své duše taková skrblice skrblá se tak hned <span class="calibre17">nenajde utratit čtyřpeník za denaturovaný líh jí bylo líto co ta toho
napovídala kde ji bolí samé stařecké kvákání o politice a zemětřesení a konci</span>
světa trošku si napřed užijme nedej pámbu aby byly všecky jako ona koupací
trička a vystřižené blůzky na ty měla spadeno nosit je k tomu ji přece nikdo
nenutil zbožná byla asi jen proto že se po ní žádný dvakrát neohlíd jako ona
doufám nebudu ještě že nechtěla abychom chodily zahalené lepší ženská to byla
což o to furt jen pan Riordan sem pan Riordan tam ten byl asi rád když ji měl z
krku i toho jejího psa však se mi něco naočuchával kožich a pod sukně mi šňupal
zvlášť když a přece se mi na něm líbí že je na stařenky tak slušný taky na
číšnice a žebráky nafoukaný není je z malých poměrů vážně skoro nikdy nestonal
raděj s nimi rovnou do špitálu tam je čisto ale to abych do něho měsíc hučela
hned si pak začne s ošetřovatelkou a tak dlouho tam zkejsne až ho vyrazí třeba
i s jeptiškou jako na té oplzlé fotce co má ona to bude akorát taková jeptiška
jako já ano vždyť jak se roznemůžou jsou hned na hromadě a fňukají bez ženské
se nezvetí jen se jim červená spustí člověk by si myslel Ach jaká tragédie vypadal
na umření jak vystupoval z jižní okružní při výstupu našeho sboru na Sugarloaf
si vymkl kotník měla jsem tenkrát na sobě ty šaty slečna Stacková mu přinesla
kytky ušmudlanější už z košíku nevyhrabala jen když se s tím svým
staropanenským <span class="calibre17">hlasem dostane chlapovi do
ložnice namlouvala si že snad umírá z lásky</span> k ní už nespatřím tvou líc
jak se dal v posteli zarůst vypadal mužněji docela jako táta ostatně obvazovat
a podávat medicínu mi leze z krku jak se při vyřezávání kuřího oka řízl do
palce toho strachu z otravy krve kdybych se tak já rozstonala jestlipak by si
mě jenže ženská to na sobě nedá znát a neotravuje jak oni ano že on mi zanáší
jaký má apetit láska to nebude žrát by se mu moc nechtělo jak by na ni myslel
jestli opravdu zapadl k nějaké bludičce co mi napovídal o hotelu je pustá lež
zakrývá tím své pletichy zdržel mě Hynes a koho jsem nepotkal jak no ano potkal
jsem Mentona však se na něho pamatuješ a ještě toho tentononc papuláče nedávno
se ženil a on si v Poolově Myriorámě koketuje s nějakou dívenkou otočil jsem se
k němu zády vykradl se ven celý schlíplý nad tím co tropí měl kdysi tolik
drzosti že mi nadbíhal dobře mu tak huba jedna nevymáchaná a ty rozvařené oči
jakživa jsem takového trumpetu neviděla a to si říká advokát když já se v posteli
nerada dlouho hašteřím jestli to nebyla ona tak nějaká čubka kterou někde
splašil nebo se s ní potají slezl kdyby ho tak znaly jako já ano vždyť
předevčírem něco čmáral nějaký dopis šla jsem si do předního pokoje pro sirky
že mu v novinách ukážu oznámení o Dignamově smrti jako by mi něco řeklo a on to
zakryl pijákem jakože přemýšlí o svých obchodních záležitostech nejspíš to byla
nějaká taková co v něm ulovila hejla všichni mužští jeho věku jsou stejní
zvlášť když jim táhne čtyřicítka jako jemu a chce ho důkladně oškubat čím
starší tím hloupější jako jindy mě políbil na prdelku to abych nic nepoznala je
mi fuk s kterou to dělá nebo s kterou líhal dřív vědět to by ovšem neškodilo
jen ať je nemám furt před nosem jako s tou cuchtou Mary co u nás sloužila na
Ontario Terrace a vycpávala si umělou zadnici a tak ho rajcovala dost práce mu
dá vyčpět od těch našminkovaných ženských párkrát se mi něco zazdálo jak jsem
si ho zavolala blíž a našla mu na kabátě dlouhý vlas to ani nemluvím o tom
kolikrát jsem vpadla do kuchyně a on že si tam zašel pro vodu 1 ženská jim
nestačí chyba kazit služky a potom chtít aby o Vánocích prosím pěkně jedla s námi
u stolu kdepak to se poděkuji u mě ne krást mi brambory a ústřice dva a půl
šilinku za tucet a chodit si za tetou to je sprostá zlodějka prosím však jsem
věděla že s tamtou peče to já hned vyslídím on kde prý mám důkaz ona sama je
důkaz no ano teta je na ústřice jak divá však já jsem jí řekla co si o ní
myslím posílá mě z domu aby s ní byl sám špehovat je k tomu se nesnížím
podvazky co jsem v její komůrce našla ten pátek co měla volno mi dodaly co je
moc to je moc bylo vidět jak zlostí celá puchne jak jsem jí dala týdenní
výpověď klidně bych se bez nich obešla a rychleji si poklidila nebýt vaření a vynášení
smetí ale pověděla jsem mu to po lopatě buď půjde z domu ona nebo já ani se ho
netknu jak si pomyslím že se slézá s takovou sprostou drzou lhářkou a mrchou
která mi do očí zapírá a po celém domě si vyzpěvuje ba i na záchodě ví že to má
posichrované protože on bez toho dlouho nevydrží a někde si to odbýt musí a naposled
mi vlezl na zadnici kdypak to bylo ten večer co mi Boylan silně stiskl dlaň
cestou z Tolky jiná dlaň se mi do dlaně loudí já jsem mu zas takhle přimáčkla
palec na hřbet ruky a tak mu stisk oplatila a zazpívala májová luna svítí milá
má vzal si do hlavy že on a já tak hloupý prý není poobědvám ve městě potom si
zajdu do Gaiety jenže já mu tu radost neudělám bůhví rozhodně je to jakási
změna nenosit pořád a pořád jediný starý klobouk až nakonec zaplatím nějakému
slušnému chlapci ať mi to udělá protože sama to udělat nemůžu padnu nějakému
chlapci do oka trochu mu popletu hlavu kdybychom se tak octli sami ukázala bych
mu podvazky a zahleděla se na něho až by zčervenal a tak ho svedla já vím jak
je takovým chlapcům s ochmýřenými lícemi co chvíli si vytáhnou a pohoní ptáčka
hra na otázky a odpovědi uděláš to a zas ono s uhlířem ano a s biskupem ano
udělám však jsem mu vyprávěla vedle mě seděl nějaký Děkan nebo Biskup bylo to v
sadech za synagogou pletla jsem tu vlněnou věcičku nikdy v Dublině nebyl kde co
je a tak dál ten a ten pomník div mě otázkami neumořil a já jsem ho ještě
ponoukala k horšímu co máte na srdci povězte kdo jste na koho myslíte povězte
jak se jmenuje povězte není to snad německý císař představte si že jsem to já
myslíte na něho cítíte ho dělá ze mě kurvu on to už nedokáže měl by s tím v tom
věku zkrátka přestat pro ženu je to úplná zkáza a požitek nikde dělá že se jí
to líbí až to jemu vyvrcholí potom si to dodělá sama až ji rty zblednou aťje
jak chce máme to odbyto co se toho napovídá a ono to stojí za to jenom napoprvé
potom si to už jen odflinkneš a nemyslíš na to proč žádná nesmí mužského
políbit když není její kolikrát by náruživě ráda marná sláva po celém těle je
jí blaze kolikrát bych chtěla aby si mě někdo když je u mě vzal ať je kdo chce
a v náručí zlíbal není nad dlouhý srdce žhoucí polibek až do bezvědomí zpověď
tu nemám ráda když jsem chodila k otci Corriganovi on na mě otče mákl to je
toho a kde a já blázínek na průplavním náspu ale kde po těle děvenko na noze
vzadu vysoko ano dost vysoko tam kde sedáš panebože to nemohl rovnou říct na
zadnici a dost co na tom záleží a dělala jsi už nevím co to říkal ne otče pořád
myslím na pravého otce pročpak to chce vědět když se z toho zpovídám Bohu ruku
měl pěkně buclatou dlaň věčně vlhkou nebyla bych proti tomu sáhnout si na ni a on
troufám taky ne podle té býčí šíje v tom chomoutu jestlipak mě ve zpovědnici
poznal já jsem mu do obličeje viděla zato on mně ne toť se ví po mně se ani
neotočil ani na sobě nedal nic znát ale když mu umřel otec měl oči zarudlé toť
se ví pro ženu nejsou strašná věc když se rozpláče mužský a oni teprve ráda
bych se dala od některého obejmout když je v ornátu a čpí z něho kadidlo jako z
papeže ostatně vdané od kněze nic nehrozí on je na sebe moc opatrný potom dá JS
papeži něco za pokání jestlipak byl se mnou spokojený jenom to se mi nelíbilo
jak mě na odchodu v předsíni nenuceně plácl po zadnici ale já jsem se jen
nenuceně zasmála copak jsem kůň nebo osel nejspíš myslel na otce jestlipak je
vzhůru a myslí na mě nebo se mu o mně zdá kdopak mu dal tu květinu prý si ji
koupil čpěla jakýmsi alkoholem ne viskou ne ani ležákem snad tím sladkým
lepidlem co jím natírají plakáty jakousi rosolkou hned bych si srkla těch
hustých zelených a žlutavých drahých likérů co v zákulisí při čekání na herečky
popíjejí ty gigrlata v cylindrech jednoho jsem si prstem lízla od toho
Američana s veverkou co mluvil s tátou o známkách a dělal co mohl aby neusnul
jak jsme nakonec zapíjeli masovou konzervu portským mělo jemnou slanou chuť ano
vždyť mi bylo nádherně a mdlo šup do postele usnula jsem jak když mě do vody
hodí až mě vzbudil hrom jako když pánbůhsnámi má být konec světa vypadalo to že
se na nás za trest nebe boří hned jsem se pokřižovala a odříkala zdrávas Maria
docela jako to strašlivé hromobití v Gibraltaru a oni si přijdou a řeknou není
Bůh co zbývá když se to kolem hrne a valí leda vzbudit dokonalou lítost tenkrát
večer jsem ve whitefriarstreetské kapli zapálila na květen svíčku vida přece
přinesla štěstí kdyby to taky on zaslechl jen by se ušklíbl protože nechodí do
kostela na mši ani na modlení říká jakápak duše žádnou duši v sobě nemáš leda
šedou hmotu vždyť on vůbec neví co to je mít duši ano když jsem rozsvítila ano
vždyť ten svůj hrozitánský červený klofec vytáhl třikrát nebo čtyřikrát říkala
jsem si jestli mu ta žíla či jak se tomu k šlaku říká nepraskne zato nos nějak
velký nemá všechno jsem ze sebe shodila rolety stáhla celé hodiny jsem si to
předtím parádila a parfémovala a česala měl to jako želízko nebo tlusté
páčidlo v jednom kuse mu stálo snědl snad pár tuctů ústřic zpíval jedna radost
jakživ jsem nezažila aby ho měl někdo tak mohutný aby člověka nadobro vyplnil
snad snědl celého berana nač jsme stvořeny s tou velkou dírou uprostřed a on
nám to tam jako Hřebec vrazí o nic jiného ti nestojí a tváří se zarputile a sveřepě
oči jsem musela zamhouřit ale bílku zas nějak hrozně moc v sobě nemá když jsem
mu řekla ven s ním ať mi to udělá na to jak je velký tím líp jestli jsem se
pořádně neopláchla když si to tam naposled dodělal pěkný vynález pro ženy aby
on užil plné rozkoše ale dát jim toho trochu okusit to by koukali co jsem
vystála s Milly to by nikdo nevěřil když se jí pak zoubky prořezávaly a ten
manžel Miny Purefoyové co má fousiska jak řidítka rok co rok ji s hodinovou
přesností obtěžkává děckem nebo dvojčaty pořád je z ní cítit dětský zápach
jedno říkají mu vrtidlo nebo tak nějak vypadá s tou čupřinou jak mouřenín to
jsem janek kluk je Afričánek posledně jak jsem u nich byla váleli se celá ta
horda jeden přes druhého a vřeštěli div člověk neohluchl prý je to zdravé oni
si nedají pokoj až se jim nadmem jak sloni či co že bych si troufla ještě na
jedno ne s ním to ne ačkoli kdyby se oženil měl by jistě pěkné silné děcko ale
nevím Poldy má víc bílku ano bylo by to báječné dosud je asi rozrušený tím
setkáním s Josie Powellovou a pohřbem a tím jak myslel na mě a Boylana inu ať
si myslí co chce stejně mu to není nic platné však já vím že se mrouskali když
jsem tam přišla tak s ní tančil a potom s ní seděl venku tehdy na večírku u Georginy
Simpsonové jak se nastěhovali do nového bytu chtěl mi namluvit že to on prý jen
proto aby nedělala čekanku proto jsme se taky porafali o politice sám začal ne
já prý Pánbůh byl tesařem nakonec jsem se rozbrečela toť se ví žena je na
všechno citlivá měla jsem potom na sebe vzteka že jsem ho nenechala při tom jen
proto že za mnou pálí a taky prý byl prvním socialistou žralo mě že ho nedokážu
dopálit ten galimatyáš co on všechno ví zvlášť o těle a vnitřnostech sama jsem
si co máme uvnitř chtěla prostudovat v Domácím lékaři pořád jsem ho v nacpaném
sále slyšela vykládat a hleděla za ním a potom jsem dělala že se k ní kvůli
němu chovám chladně protože trochu žárlil a pokaždé když se mě zeptal ke komu
jdu já že za Floey a on mi věnoval básně lorda Byrona a tři páry rukaviček a bylo
po všem vždycky jsem si ho otočila kolem prstu jako nic to jsem dokázala ať si
spánembohem na ni letí a někde se s ní schází hned jsem to poznala podle toho že
nechce cibuli vím jak na to řeknu mu zahrň mi límeček u blůzky nebo na odchodu
o něho zavadím závojíčkem a rukavicemi 1 pusu a hned se na všechny vykašle no
dobrá uvidíme ať si za ní chodí ona bude toť se ví dělat šíleně zamilovanou to
je toho zajdu si za ní zeptám se jí máš ho ráda a podívám se jí zpříma do očí
ta mi bulíka na nos nepověsí zato on si třeba usmyslí že ji má rád a vyzná jí
lásku zrovna tak šroubovaně jako mně však jsem se pekelně nadřela než jsem to z
něho dostala bylo mi docela po chuti že tak vzdoruje a nepřijde na zavolání
užuž by mě byl požádal o ruku tenkrát večer v kuchyni zrovna jsem válela těsto
na bramborovou placku něco bych vám chtěl říct dál jsem ho nepustila dělala
jsem že se zlobím ruce a lokty zaplácané od mouky stejně jsem se večer předtím
prořekla jak jsem vyprávěla o snech nač toho má vědět víc než je mu zdrávo co
se mě před ním Josie naobjímala to ovšem myslila na něho a namuckala když jsem
pak řekla já jsem se umyla nahoru co nejdál hned se mě zeptala a nejdál ten sis
taky umyla ženské na to furt narážejí a okatě to před ním vypichují hned na něm
poznají jak poťouchle zamžourá že si jen hraje na nechápavého když ony spustí
jaký je tím ho jen kazí vůbec se nedivím vždyť byl tenkrát velmi hezký hleděl
se připodobnit lordu Byronovi ten se mi líbí říkala jsem třebaže na mužského je
až moc krásný než jsme se zasnoubili trochu podobný mu byl potom se jí to už
tolik nelíbilo tenkrát jak jsem se křečovitě rozesmála a bez přestání se
hihňala jedna po druhé mi spadly jehlice a s nimi ten drdol co jsem nosila ty
povídá jsi pořád dobře naložená ano vždyťji to žralo věděla co v tom vězí hodně
jsem jí toho napovídala co spolu tropíme všechno ne a přece dost že se jí sliny
sbíhaly nemohu za to že k nám skoro nepáchla co jsme svoji jakpak asi vypadá co
je s tím svým manželem jak mu přeskočilo nějak se scvrká a schází co jsem ji
naposled viděla nejspíš se s ním zrovna poštěkala protože pořád zaváděla řeč na
manžele jen aby ho zepsula copak mi to povídala Ach ano jak ho to popadne leze
do postele v zablácených botách to pomyšlení že bych měla ležet v posteli s nějakým
individuem které mě může každou chvíli zavraždit klacek jeden inu každý blázní
jinak Poldy buďsi takový či onaký jen přijde domů otře si nohy o rohožku ať
prší nebo svítí a sám si je viksuje a na ulici takhle na pozdrav smekne a tamten
se prochází v pantoflích a za pohlednici s ťu-ťu vymáhá 100 000 liber ty můj
kvítku májový nudou by z toho člověk chcípl pitomec ani boty si nezuje to radš
dvacetkrát umřu než bych si jiného vzala takovou která by to s ním vydržela
jako já ovšem nenajde jestli mě máš ráda pojď se mnou spát ano však on to v hloubi
srdce ví třeba taková paní Maybricková co otrávila manžela pročpak se asi
zamilovala do jiného ano vyšlo to najevo hotová ničemnice sebere se a provede
takovou věc toť se ví mužští dovedou být strašně protivní div člověka o rozum
nepřipraví a sprostě si otvírají hubu pročpak si nás vůbec namlouvají když jsme
tak špatné ano protože se bez nás neobejdou do čaje mu namíchala arzénovou
mouku z mu<span class="calibre17">cholapky odkudpak je ten název
zeptám se ho a on řekne z řečtiny budu</span> tak chytrá jako dřív byla asi do
toho druhého šíleně zamilovaná ani šibenice se nezalekla Ach bylo jí to jedno
měla to v povaze nemohla jinak takoví surovci zas nejsou aby oběsili ženskou ba
jo jsou</p>

<p class="mlptext">každý je docela jiný Boylan mluvil o tvaru mého chodidla hned
si ho všiml ještě než mi ho představili byla jsem s Poldym v Dublinských
pekárnách smála jsem se a natahovala uši komíhala jsem nohou oba jsme si dali
dvakrát čaj a chleba s máslem viděla jsem ho byl tam s oběma staropanenskými
sestrami jak se dívá když jsem vstala a zeptala se číšnice kde to je co na tom
když to ze mě crčí a mám na sobě ty černé reformní kalhotky co mi kázal koupit
půl hodiny to trvá než je člověk stáhne zatím se celá pomočím obtýden abych si
kupovala něco zbrusu apartního dlouho mi to trvalo za sebou na sedátku jsem
zapomněla jelenicové rukavičky už jsem se s nimi neshledala nějaká zlodějka a on
prý že si mám dát inzerát do <span class="mlpznakkurziva11b">Irské doby</span>
ztraceny na dámské toaletě Dublinských pekáren Dame Street nálezce nechť
odevzdá paní Marion Bloomové viděla jsem jak z mých noh nespouští oči pořád se
na ně díval jak jsem se při procházení lítacími dveřmi ohlédla za 2 dni jsem si
tam zašla na čaj že ho snad jenže on nikde jak ho to asi vzrušovalo měla jsem
je přehozeny přes sebe jak jsme byli v druhém pokoji napřed že ty střevíčky
jsou na chození úzké ruku že mám pěknou patřil by na ni prsten s měsíčním
kamenem nějakým pěkným akvamarínem však já ho z něho vymámím a taky zlatý
náramek noha se mi tolik nelíbí ale jednou jsem ho nechala aby se s ní pokochal
tu noc po tom nepovedeném Goodwinově koncertě taková zima a vítr ještě že jsme
měli doma rum na punč a v krbu nevyhaslo abych prý si stáhla punčochy a leželi
jsme na krbové předložce tam v Lombard Street no a jindy zas mě nutil v zablácených
botkách šlapat po kdejakém kobylinci jenže on není normální jako druzí že prý
co to povídal přetrumfnu Katty Lannerovou a dám jí fleka co to má znamenat
zeptala jsem se už nevím co řekl zrovna šel kolem kamelot s posledním vydáním a
ten úslužný kudrnáč z lucanské mlékárny už předtím jsem ho někde zahlídla a při
ochutnávání másla jsem si ho všimla a tak jsem nepospíchala taky Bartell d’Arcy
ze kterého si dělal jen šoufky mě začal líbat na schodech pro sboristky zrovna
jsem dozpívala Gounodovo <span class="mlpznakkurziva11b">Ave Maria</span> a nač
ještě čekáme ach polib mě milý na čelíčko a taky na tělíčko na ten svůj
plechový hlásek si počínal dost ohnivě co se nablouznil o mých hloubkách jestli
se mu dá věřit líbilo se mi jak při zpěvu špulí ústa a potom povídá je to ale
hrozné dělat to zrovna tady mně se to tak hrozné nezdá jednou mu to povím zatím
ne ten bude koukat bodejť a ukážu mu kde jsme to dělali tak a teď víš trhni si nohou
on si myslí že bez jeho vědomí se nic nestane před zasnoubením neměl o mé mámě
tušení tak lacino by mě nedostal sám byl desetkrát horší žebronil o kousínek
kalhotek ten večer šli jsme po Kenilworth Square políbil mě do ouška rukavičky
musela jsem si ji stáhnout na kdeco se vyptával jestli smí zvědět jak vypadá má
ložnice a tak jsem mu ji nechala jako bych na ni zapomněla ať na mě myslí když
si ji šoupl do kapsy do kalhotek je blázen to je jasné oči by nechal na těch necudných
cyklistkách co jim sukně vlají nad pupek jak jsem tenkrát byla s Milly na
slavnosti v přírodě nějaká v krémovém mušelínu tam stála proti slunci takže
bylo do nejmenšího kousíčku vidět co má na sobě jindy zas šel v dešti za mnou
jenže já jsem ho zahlídla dřív než on jako lišák stál na rohu Harolds Cross Road
na sobě nový pršák a křiklavou šálku co mu šla k pleti a hnědý klobouk copak
tam pohledával oni si chodí a dosyta užívají s kdejakou co nosí sukně zeptat se
jich člověk nesmí ale sami hned vyslýchají kdepak jsi byla kampak jdeš cítila
jsem jak se za mnou oči upřené do týla krade až k domu se nepouští to by zašel
moc daleko pootočila jsem se a zůstala stát tak dlouho dorážel ať svolím až
jsem si pomalu rukavičku stáhla přitom ho hlídala prolamované rukávy prý jsou
do deště studené hledal si záminku až mi nahmatal kalhotky furt a furt kalhotky
až jsem mu slíbila do kapsy u vesty kalhotky z panenky <span class="mlpznakkurziva11b">O</span> <span class="mlpznakkurziva11b">Maria Santissima</span>
celý mokvavý od deště vypadal jak blázínek nádherný chrup až jsem při tom
pohledu hlad dostala a žadonil ať si vyhrnu oranžovou sukýnku co mám na sobě tu
plisovanou nikdo tam prý není jestli ne tak klekne do louže umíněnec jeden
opravdu klekne a zničí si nový pršák těžko předvídat co jim zas vleze do hlavy
jak se s ženskou octnou sami jsou do toho celí diví co když někdo půjde kolem
tak jsem ji trochu vyhrnula a zvenku mu levou rukou sáhla na kalhoty jak jsem
to potom dělávala Gardnerovi aby neprovedl něco horšího někde víc na veřejnosti
trnula jsem zvědavostí jestli je obřezaný třásl se jak osika dělají to hrhr
žádný požitek z toho není a táta zatím čekal na večeři ať prý mu řeknu že jsem
zapomněla peněženku u řezníka a musela se pro ni vrátit Podvodník jeden napsal
mi pak psaní a v něm všechna ta slůvka napřed takový uhlazený a teď si takhle
na ženu troufne bylo to trapné když jsme se pak setkali zeptal se jestli mě
urazil sklopila jsem oči k zemi on toť se ví hned poznal že neměl dost filipa
na rozdíl od toho druhého potrhlíka Henryho Doyla co na šarádách pořád něco
rozbíjel nebo trhal nemehlo nemám ráda a jestlipak vím co to znamená ze
slušnosti jsem ovšem musela říct ne já vám nerozumím copak to není přirozené
toť se ví že je psávali to na zeď v Gibraltaru u toho obrázek toho co má žena u
toho to slovíčko co jsem nikde nenašla jen když to útlé děti nevidí každý den
ráno mi pak psal někdy dvakrát za den jeho milování se mi tehdy líbilo uměl si
ženskou získat jak mi poslal 8 velkých máků protože mám 8ého narozeniny napsala
jsem mu ten večer co mě v Dolphins Barn políbil na srdce že se to ani vylíčit
nedá člověku je blaze jako po ničem jiném na světě ale tak objímat jako Gardner
zas neuměl v pondělí doufám přijde jak říkal zas ve čtyři nemám ráda když se
to courá celý den jdeš otevřít to jdou asi se zeleninou a on to někdo je a jsi
neoblečená nebo se rozlétnou dveře do špinavé neuklizené kuchyně jako tenkrát v
Lombard Street jak se kvůli koncertu zastavil šedivoučký Goodwin a já byla po
večeři celá červená a rozcuchaná dělala jsem dušené nedívejte se na mě pane
profesore vyhrkla jsem vypadám jak hastroš ano jenže on pravý kavalír byl
ohleduplnost sama nikdo doma aby tě zapřel nezbývá než vykouknout přes záclonu
jako dnes ten posluha už jsem myslela že to odkládá na jindy a on zatím poslal
předem portské a broskve zívala jsem celá znervóznělá že mě tahá za nos a tu
jsem z toho ťukťukťuk na dveře poznala že je to on trochu se asi opozdil bylo
čtvrt na čtyři když jsem zahlídla obě Dedalovic holky odcházet ze školy vůbec
nevím kolik je ty hodinky co mám od něho jdou taky nějak špatně musím je dát
spravit jak jsem házela penny tomu chromému námořníkovi za Anglii vlast a krásku
jen jsem si hvízdala roztomilou dívenku mám rád ještě jsem si neoblíkla čistou
košili ani se nenapudrovala a nic ode dneška za týden odjedem tedy do Belfastu
ještě že on musí do Ennisu na 27ého mu padne výročí tátovy smrti moc příjemné
by nebylo kdyby si myslel že máme v hotelu pokoje vedle sebe při vyvádění v nové
posteli mu pak nemohu říct dejte pokoj vedle je on nebo nám zas nějaký kašlavý
pastor zaťuká na zeď druhý den pak neuvěří že jsme nic netropili u manžela to
projde a milenec ten se za nos tahat nedá říct mu potom že jsme nic netropili
tak mi neuvěří dobře že tam jede jemu se ostatně vždycky něco přihodí jak jsme
tehdy jeli na Mallowův koncert do Maryborough objednal pro dva horkou polévku a
tu zvoní k odjezdu a on se hrne po nástupišti polévku stříká na všechny strany
jak ji po lžících nabírá taková kuráž číšník běží za ním ječí jak by ho na nože
bral strojvůdce celý tumpachový má nemá odjet on že nezaplatí dokud nedojí ti
dva páni z třetí třídy má prý recht a taky měl ten je vám paličatý jak si něco
vezme do hlavy ještě že otevřel dvířka nožem málem nás zavezli do Corku asi se
mu chtěli pomstít Ach já se v kupé nebo v kočáře ráda natřásám na pěkných
měkkých polštářích jestlipak mi vezme 1. třídu třeba si to bude chtít udělat ve
vlaku a podmázne průvodčího Ach jinak to nejde zas po nás budou zevlovat
nějací pitomci očima že se hloupější nenajdou byla to vzácná výjimka ten prostý
dělník co nás tenkrát nechal v kupé samy jak jsme jeli na Howth kdopak to byl
ráda bych věděla nějaký ten tunel musíš potom koukat z okna ještě hezčí je to
nazpátek kdybych se tak nevrátila povídali by si že jsem s ním utekla je to ten
co pomáhá na jeviště kdypak jsem to naposled zpívala na koncertě už je to rok a
kde no v ústavu sv. Terezy v Clarendon Street slečinkám teď jim zpívá Kathleen
Kearneyová a jí podobné protože já jsem měla tátu v armádě a zpívám lajdáckého
rošťáka a nosím brož na počest lorda Robertse a mám mapku celého tažení a Poldy
není jaksepatří Ir on to tenkrát zaonačil to by bylo aby to zas nedokázal jako
když mi vymohl part v Stabat Mater kdekomu na potkání vykládal že zhudebňuje
Veď ty mě vlídné světlo sama jsem ho navedla až přišli jezuiti na to že je
zednář a to Veď ty mě co brnká na klavír že opsal z jedné staré opery a v poslední
době se schází s těmi sinnfejňáky či jak si říkají a jako obyčejně trousí
třesky plesky ten človíček bez krku co mi ho ukázal je prý moc chytrý člověk
budoucnosti nějaký Griffith no ani na to nevypadá víc se nedá říct ale nejspíš
se s ním znal byl bojkot o politice nechci ani slyšet co byla válka Pretoria a Ladysmith
a Bloemfontein kde na úplavici Gardner por. Stanley G od 8. prap. 2.
východolancash. pl. v polní uniformě to byl fešák proti mně zrovna o tolik
větší jak má být jistě si vedl statečně prý jsem rozkošná řekl mi ten večer jak
jsme se u průplavní propusti líbali na rozloučenou ty má irská krasavice
zesinal samým rozrušením nad tím že odchází ani postavit se pořádně nemohl aby
nás ze silnice neviděli žhnula jsem jako nikdy taky mohli hned na počátku
uzavřít mír nebo se měl strejda Paul spolu s ostatními Kruegery sebrat a porvat
se sami mezi sebou nemuseli to protahovat na léta a nějakého fešáka odpravovat
na úplavici být poctivě zastřelen hned by to bylo jinačí ráda se dívám na
plukovní defilírku španělskou kavalérii jsem poprvé viděla v La Roque bylo to
rozkošné z Algecirasu jsme potom hleděli přes záliv na světla ve skále jako
svatojánské mušky nebo jak na těch 15 jitrech naoko svádějí bitvu Černí strážci
v sukýnkách jak v rytmu mašírují před husary desátého pluku prince Waleského
nebo hulány Ach huláni jsou báječní nebo zas před dublinskými co zvítězili u Tugely
jeho táta si nasekal prachy prodejem koní pro kavalérii inu mohl by mi v Belfastu
něco hezkého koupit za to co já jsem mu dala prádlo tam mají roztomilé nebo
třeba rozkošné kimono musím koupit naftalínové kuličky jak jsem mívala a nechat
je v prádelníku bude to požitek chodit s ním po novém městě a všelico nakupovat
prsten radš nechám doma co se ho pak nakroutím než ho stáhnu přes kloub ještě
by to vytroubili v novinách nebo to na mě píchli policii ale oni si spíš
řeknou že jsme svoji ať se dají vycpat houby si z toho dělám peněz má jak želez
a ženit se mu nechce proč mu od nich nepomoct jen kdybych věděla že se mu líbím
byla jsem ovšem trochu utahaná jak jsem se při pudrování koukla do zrcátka
jenže v zrcátku člověk dobře nevidí jak vypadá však se mě něco těmi
velikánskými kyčlemi nahmoždil ta tíha ta chlupatá prsa pořád aby člověk kvůli
nim v tom vedru líhal naznak kdyby mi to tam radš strkal zezadu jak to paní
Mastianské sama mi to říkala dělá ten její po způsobu psů a ona přitom vyplazuje
jazyk co nejdál takový klidný a mírný když drnká na citeru kdo by to do těch
chlapů řekl co všechno se jim v hlavě vylíhne pěkný materiál ten modrý oblek co
měl na sobě a apartní kravata a ponožky s blankytným vzorkem pracháč jistě bude
to se pozná už na střihu šatů a těch cibulích za chvíli jen co si odskočil pro
zvláštní vydání řádil jak pominutý roztrhal lístky a klel jak bivoj dvacet
liber prý prošustroval kvůli tomu outsiderovi co vyhrál a půlku zas vsadil na
mé konto podle Lenehanova tipu sprostě nadával na toho obejdu co si na mě
dovoloval po glencreeském banketu jak jsme se tak dlouho kodrcali po kanafasové
hoře prasáckýma očima mě hltal purkmistr Van Dillon ten nevychovanec všimla
jsem si ho při dezertu jak jsem v zubech louskala ořechy nejradš bych byla to
kuře obrala v prstech jak bylo šťavnaté a vypečené a křehounké ale vyjídat
talíř se mi nechtělo vidličky a nože na rybu byly z cejchovaného stříbra škoda
že je nemám jak jsem si s nimi hrála pár jsem jich klidně mohla strčit do
rukávníku počítat v restauraci s každým krejcarem za porcičku kterou člověk
slupne i za mizerný šálek čaje aby byl člověk vděčný a přijímal ho jako nějakou
milost svět je holt rozdělený jestli to tak půjde dál potřebovala bych aspoň
dvě pořádné košile jaké kalhotky má rád nevím asi žádné sám to říkal ano stejně
je polovina gibraltarských děvčat nenosila chodila jak je Pánbůh stvořil ta
Andalusanka co zpívala Manolu se nijak netajila tím že na sobě nic nemá ty
druhé polohedvábné punčochy mají puštěné oko všeho všudy den jsem je měla na
sobě měla jsem si dopoledne zajít zpátky k Lewerovi a zahrát jim bandurskou až
by mi je vyměnili ale třeba bych se rozčilila a náhodou se s ním srazila a všechno
pokazila taky lacinou šněrovačku bych potřebovala co inzerují v Dámě kozinkově
přiléhavou s elastickými cvikly na bocích dal mi na tu jedinou co mám a ta
nestojí za nic jak to tam stálo postavě propůjčují rozkošnou linii za 11
šilinků 6 odstraňují neladnou šířku beder a snižují otylost trochu mi narostlo
břicho s tím ležákem k obědu musím přestat moc mi zachutnal posledně nám O’Rourke
poslal učiněné patoky lacino přijde k penězům Larry jak mu říkají nám na Vánoce
poslal mizerný balíček v něm vánočku a láhev pomejí jakési pančované bordó co
nemohl udat Pámbu mu dej dost slin aby neumřel žízní dechová cvičení musím
dělat jestlipak stojí za něco ten odtučňovací prostředek jen abych to
nepřehnala hubené nejsou moc v módě podvazky mám fialové co jsem měla dnes na
sobě víc mi za ten šek co dostal na prvního nekoupil ach ne ještě tu vodičku na
obličej předevčírem jsem ji vypotřebovala po té mám pleť jak novou co jsem se
mu naříkala dej mi ji tam zas udělat nezapomeň bůhví jestli to po všem
domlouvání nakonec udělal však já to podle lahvičky poznám jestli ne nezbude mi
asi než se umýt ve vlastních chcankách je to jak hovězí výtažek nebo slepičí
polívka kápnu do toho panax a fialky kůže mi připadá nějak drsná a zestárlá
jemnější je spodní jak se mi na prstě sloupla po spálenině škoda že není celá
stejná a ty čtyři ubohé kapesníčky dohromady za nějakých šest šilinků bez
parády to člověk ve světě nikam nepřivede všechno padne na jídlo a činži až já
někdy k něčemu přijdu to si piš budu si žít na volné noze mívám chuť hodit do
konvice přehršli čaje jaképak odměřování a drobení koupím si třeba staré křápy
jestlipak se ti líbí tyhle nové střevíčky ano líbí kolikpak stály nemám co na
sebe hnědý kostým sukně a jupka jedny v čistírně celkem 3 copak to je pro ženu
jeden starý klobouk abych přistřihla druhý předělala mužští se po tobě
neohlédnou a ženské se jen ofrňují vědí že jsi bez muže den co den jde všechno
nahoru do 35 mi zbývají 4 léta ba ne je mi kolik je mi vlastně v září mi bude
33 vážně Ach ano vida paní Galbraithová proti mně je hodně starší minulý týden
jsem ji na procházce zahlídla krása jí nějak pelichá bývala to fešanda nádherné
vlasy až pod pás střásala si je dozadu jako Kitty O’Sheaová z Grantham Street
ráda jsem se na ni zrána dívala přes ulici jak si je rozčesává jako by je
zbožňovala a mazlila se s nimi seznámila jsem se s ní teprve den předtím než
jsme odtamtud odcházeli a taková jerseyská lilie paní Langtryová zamiloval se
do ní princ Waleský královskou hodnost stranou je myslím jako každý jiný
všichni to mají na jedno brdo jenom s černochem bych si to ráda zprubla
krasavice až do 45 nějaká anekdota kolovala o žárlivém starém manželovi kdopak
to asi byl s nožíkem na ústřice že chodil ba ne že jí kázal nosit jakýsi
plechový pás a nožík na ústřice ano s tím chodil princ Waleský nebude to pravda
něco jako ty knihy co mi nosí spisy François Tentononc prý kněze o tom jak se
jí narodilo dítě z levého ucha protože jí vypadl konečník pěkné slůvko z kněžského
pera a ř-ť každý trouba hned pochopí oč jde nemám ráda takové báchorky zvlášť
od takové lumpácké vizáže hned každý pozná že to není pravda a ta Ruby a Sličné
tyranky co mi podvakrát přinesl na straně 50 jsem se dočtla o tom jak ho pověsí
za hák a zmrská provazem ženě to nic neříká takové fantazírování o tom jak se
po plese z jejího střevíčku napije šampaňského jako ten Ježíšek z inchicorských
jesliček v náručí Panny Marie tak veliké děcko přece žádná na svět nepřivede
nejprve jsem si řekla že jí vyšlo bokem jak by taky mohla na nočník když by se
jí zachtělo taková bohatá dáma toť se ví že si to pokládala za čest J. K. V.
princ byl v Gibraltaru ten rok co jsem se narodila oč že tam taky našel lilie a
nějaký stromek tam zasadil však jich co byl živ zasadil ažaž přijet tam
trošinku dřív byl by třeba zasadil i mě to bych pak tuhle nebyla měl by se
vykašlat na <span class="mlpznakkurziva11b">Svobodáře</span> těch pár žebráckých
šilinků co mu nese a jít někam do kanceláře nebo tak kde by měl normální plat
nebo do banky tam by ho posadili na trůn a celý den by jen počítal peníze on se
to se ví raděj ometá doma člověk se nemůže vrtnout bez něho jaký máš dnes
program kdyby radš kouřil dýmku jako táta a načpěl jako chlap pořád jen dělá že
shání inzeráty dodnes mohl být u pana Cuffa něco tam provedl a potom mě poslal
abych to zkusila srovnat klidně jsem mu mohla dopomoct k místu prokuristy
několikrát na mě dělal velké oči napřed byl studený jak led věřte mi paní
Bloomová sama sobě jsem byla protivná v těch šófl starých šatech olůvka ze
šůsků jsem poztrácela vůbec mi nepadly už jsou zas v módě koupila jsem je jenom
kvůli tomu provedení nestojí za nic to jsem věděla a rozmyslela si to místo k Toddovi
a Burnsovi jak jsem řekla zašla jsem k Leeovi hotové vetešnictví výprodej
brakového zboží takový to byl krám luxusní obchody nemám ráda jdou mi na nervy
nejvíc mě na něm vzteká že si myslí bůhvíjak rozumí dámskému oblékání a vaření
napatlal by do toho kdeco v kredenci vyškrabe kdybych tak na něho dala kdejaký
kokrhel který si nasadím mi sluší ano ten si vem ten je ti akorát aťsi je jak
svatební dort a trčí mi kus z hlavy prý mi sluší nebo mi zas jako puklice leze
na záda byl jak na trní kvůli té prodavačce v graftonstreeském krámě kam jsem
ho naneštěstí přivedla drzá až hrůza furt se na něho uculovala a on mám dojem
že vás moc obtěžujem nač tam ta holka vůbec je ale já jsem ji pohledem zpražila
ano byl hrozně škrobený bodejť ne ale změnil se jak na mě podruhé pohlédl Poldy
si postavil hlavu jako tenkrát s tou polívkou však já jsem si všimla jak se mi
upřeně dívá na ňadra když vstal že mi otevře dveře jistě to bylo od něho hezké
že mě vyprovází je mi paní Bloomová náramně líto moc okatě to nedělal bylo to
potom co jím byl uražen a ve mně viděl jeho ženu jenom jsem se pousmála ňadra
se mi ve dveřích takhle dmula když říkal je mi náramně líto vy to jistě</p>

<p class="mlptext">ano trochu mi je myslím zesílil že je tak dlouho cucal až jsem
z toho dostávala žízeň říká jim bonbónky k smíchu ano tenhle aspoň mi pro nic
za nic ztvrdne postarám se aby s tím nepřestal šlehaným vajíčkem s marsalou mu
je vykrmím načpak jsou všechny ty žilky a jiné krámy divná věc že jsou po dvou
jako pro dvojčata tím umístěním nahoře prý znázorňují krásu jako ty sochy v muzeu
naoko si to jedna zakrývá rukou krásné jsou což o to proti tomu jak vypadá
mužský dva pytlíky plné a ta druhá věc mu schlíple visí nebo zas proti tobě
trčí jak věšák není divu že si to zakrývají zelným listem žena je toseví krása
sama to kdekdo uznává však mi říkal co abych stála modelem nějakému boháči z Holles
Street co přišel u Helyho o místo jak jsem rozprodávala šatstvo a břinkala v kavárně
se spuštěnými vlasy prý budu vypadat jako ta koupel nymfy jenže ona je mladší
já jsem trochu jako ta sprostá běhna na jeho španělské fotce to se ty nymfy
zeptala jsem se ho takhle procházely ten hnusný cameronský horák za masnými
krámy nebo ten druhý zrzavý otrapa za stromem kde stával rybí pomníček jak jsem
šla kolem dělal že čurá a košilku vyhrnutou to na mě vystrkoval ať se podívám z
královnina pluku pěkná sebranka ještě že je vystřídali surreyáci pořád by to
člověku ukazoval jak jdu kolem pánského pisoáru u harcourtského nádraží jestli
tam náhodou někoho hned mě na to upozorňuje jako by to byl 1 ze 7 divů světa
ach ty hajzly smrdí jak jsem ten večer s Poldym šla z večírku od Comerfordových
z pomerančů a limonády je člověku tak hezky a močopudně do jednoho jsem si
zašla mrzlo až praštělo ne a ne to udržet kdypak to bylo v třiadevadesátém
průplav zamrzl ano bylo to pár měsíců potom škoda že mě tam neviděli nějací
cameroňáci jak dřepím na pánském meaderu<a href="../Text/odysseus_012.html#_ftn326" title="" class="pcalibre1 pcalibre msofootnotereference calibre16" id="_ftnref326">[326]</a>
zkoušela jsem ho nakreslit potom jsem to roztrhala jakýsi buřt či co že se s tím
nebojí chodit že je do toho někdo kopne nebo praští a to hnětem si kozy vytasí
se se slůvkem že by si člověk jazyk zlámal cosi o inkarnaci jakživ nic
jednoduše nevysvětlí aby to někdo pochopil a potom div pánvičku nepropálí kvůli
ledvině tenhle tolik ne mám na něm dosud vytištěny zuby jak mi málem bradavku
ukousl jsou strašní pořád by jen ubližovali po Milly jsem měla v ňadrech tolik
mlíka bylo by stačilo pro dva bůhví proč to bylo jako kojná bych prý dostávala
libru týdně jak byly nalité tenkrát ráno ten křehký studentík co bydlel v Penrose
Street č. 28 u Citronových mě málem z okna zahlídl při mytí ještě že jsem si
honem zakryla obličej ručníkem študýrování jen co je pravda co jsem ji
odstavila pobolívaly mě až pohnul doktora Bradyho že mi dal recept na
belladonnu přiměla jsem ho k tomu že je mi vycucával tak byly tuhé říkal že je
sladší a hustší než kravské nakonec mi je chtěl vydojovat do čaje inu je to
číslo někdo by měl o něm napsat do humoristického časopisu kdybych si těch věcí
polovičku pamatovala a dala to do knížek spisy mistra Poldy ano pleť potom
zvláční celou hodinu se na nich pachtil sledovala jsem to na pendlovkách jako
bych měla u sebe nějaké velikánské miminko všechno si cpou do úst co rozkoše
užijí chlapi od ženské dosud jeho ústa cítím ach Bože musím se natáhnout kdyby
tak byl tady on nebo někdo jiný s kým bych si to hodila a zas se tak poměla
uvnitř jsem pořád jako v ohni nebo kdyby se mi to aspoň zdálo jak mě podruhé
rozdráždil vzadu mě přitom lechtal prstem obemkla jsem ho nohama a nějakých pět
minut ho milovala a objímala ach Bože všelico se mi chtělo vykřikovat hovno prdel
to nebo ono jen když nebudu vypadat ošklivě a nedostanu z té námahy vrásky
kolem úst kdoví jak by to bral na mužské se musí zchytra chválabohu nejsou
všichni jako on někteří si to vyžadují ve vší slušnosti on jak jsem si všimla
to dělá docela jinak a nemluví nasadila jsem tedy do očí patřičný výraz vlasy
se mi od převalování pocuchaly jazyk stisknutý mezi zuby jsem namířila k němu k
tomu divochovi surovému čtvrtek pátek jeden sobota dvě neděle tři ach Bože já
to do pondělí nevydržím</p>

<p class="mlptext">frsíííííííííífráááásk někde píská vlak mají ale ty lokomotivy
sílu jako nějaké mohutné obryně na všech stranách se po nich a z nich hrne voda
jako konec Sladké písně lásky chudáci celou noc být venku daleko od ženy a rodiny
na těch praživých lokomotivách bylo dnes dusno dobře že jsem spálila polovinu
starých Svobodářů a Fotopamlsků kdeco nechá povalovat je z něho lajdák ostatek
jsem vyhodila na klozet zítra mi je musí rozřezat nebude mi je schovávat na
příští rok že za ně dostanu pár krejcarů a nebude se mě vyptávat kdepak je to
lednové číslo taky staré svrchníky jsem z předsíně vykramařila bylo tam od nich
dusněj než zdrávo pěkně zapršelo jak jsem si hodila šlofíka řekla jsem si už to
začíná jak v Gibraltaru jemine to vedro tam než zadul levantinec černý jak noc
a skála z toho řeřavěla jak mohutná obryně proti hoře 3 skal jim připadá
velikánská sem tam červené hlídky a topoly všechno vedrem vyprahlé do běla a sítě
proti moskytům a zápach dešťové vody v cisternách ustavičně pozorovat slunce
jak do tebe pere až mi vybledly ty pěkné šaty co mi z B Marché v Paříži poslala
tátova známá paní Stanhopová stydím se znejmilejší Feničko napsala na čem bylo
to od ní hezké jakpak se ještě jmenovala na korespondenčním lístku a oznamuji
že jsem ti poslala dárek zrovna jsem vylezla z teploučké koupele jsem jak
vykoupaný pejsek moc se mi líbila mazlík ona mu říkala mazlík by za to dal
nevím co kdyby se mohl vrátit do Gibu a slyšel tě zpívat v starém Madridu nebo
Očekávání Concone se jmenují <span class="calibre17">ty etudy co mi
koupil byly tehdy nové jedno slovo ne a ne rozluštit šály roztomilé ale
roztrhnou se jako nic přece jen jsou myslím krásné nemyslíš nepřestávám myslit
na ty krásné svačiny co jsme spolu mívaly na ty znamenité rozinkové koláče a malinové
řezy ty já zbožňuji tak tedy znejmilejší Feničko rozhodně brzo napiš srdečné
vynechala pozdravy tátovi a kapitánu Grovovi s pozdravem tvá upř odd xxx na
vdanou vůbec nevypadala úplná dívenka proti jejímu mazlíku byl o moc starší
hrozně si na mě potrpěl sešlápl mi drát abych přes něj mohla překročit na
býčích zápasech v La Linea jak tenkrát matador Gomez</span> dostal býčí ucho co
my to nosíme za oblečení kdopak si je vymyslel jak má člověk vylézt na
killineyský kopec nebo třeba na tom pikniku celá utažená v šněrovačce hnout se
nemůžeš s houfem se rozběhnout nebo uskočit stranou proto jsem měla takový
strach když se druhý vzteklý býk rozháněl na banderillery opásané šerpou a s těmi
2 krámy na klobouku a suroví mužští pokřikovali bravo toro nic si s nimi
nezadaly ženské v úpravných bílých mantilách bodejť až chudinkám koním nadobro
vnitřnosti rozpáral to jsem jaktěživo neslyšela smíchy se mohl potrhat jak jsem
napodobovala štěkot belllaneského psa chudák zvíře stonalo copak s nimi asi je
nejspíš jsou oba dávno v Pánu vidím všechno jako v mlhách člověk si připadá
starý koláče pekla toť se ví měla jsem nač jsem si vzpomněla vlasy jsme si
tenkrát s Hesterkou porovnávaly proti ní jsem měla hustší ukázala mi jak je
vzadu podchytit kdy žje vyčesávám nahoru a co ještě jak udělat jednou rukou
uzlík na niti byly jsme jak sestřenky kolikpak mi bylo tu noc jak byla bouřka jsem
spala u ní v posteli rukou mě objímala a ráno jsme se pak praly polštářem byla
to psina číhal po mně jak mohl jen jsem si zašla na alamedskou esplanádu
poslechnout vojenskou muziku spolu s tátou a s kapitánem Grovem nejprve jsem
koukla na kostel potom na okna potom dolů utkali jsme se pohledem bylo mi jako
by mě jehly probodávaly oči mi jen hrály jak si vzpomínám podívala jsem se pak
do zrcátka ani jsem se nepoznala jak jsem byla proměněná skvěle osmahlá od
slunce a vzrušením celá jak růže chvilku jsem nezdřímla už kvůli ní se to nehodilo
jenže jsem s tím včas přestala dala mi na čtení Měsíční kámen tenkrát poprvé
jsem četla Wilkieho <span class="calibre15">Collinse přečetla jsem
East Lynne a Stín Ashlydyatu od paní Henry Woodové</span> Henryho Dunbara od
té druhé ženské a od lorda Lyttona Eugena Arama a Molly Bawnovou od paní
Hungerfordové mi dala kvůli jménu nemám ráda knížky ve kterých je Molly jako ta
flanderská děvka co kradla v krámech na co padla sukno a plátna na lokty tahle
peřina je na mě těžká tím líp však nemám jedinou kloudnou košili všechno se
pode mnou shrnuje vedle něho jak tropí hlouposti tím líp kolikrát jsem se
pařila v tom vedru propocená košile se mi lepila na zadní líce jak jsem usedla
na židli byly tak buclaťoučké a pevné když jsem vstala a stoupla si na pohovce
na polštáře a vyhrnula se a koukla štěnic na metráky a v noci sítě proti
moskytům řádku jsem nepřečetla Bože je to tak dávno léta letoucí ovšemže se už
nevrátili a ona neudala správnou adresu třeba si všimla že její mazlíci stále
odcházejí a my se už nikdy vzpomínám tenkrát ty vlny rozhoupané vysoké zobce
člunů kolébavá loď uniformy důstojníků odcházejících na dovolenou šla na mě
mořská nemoc měla jsem boty na knoflíčky sukně mi vlála šestkrát nebo sedmkrát
mě políbila jestlipak jsem plakala ano myslím že ano aspoň mi bylo do pláče rty
se mi třásly když jsem se s ní loučila měla na sobě skvostný nezvykle modrý
cestovní přehoz tak zvláštně k jedné straně zřasený náramně hezký když odjeli
padl na mě smutek div jsem v tom šílenství někam neutekla všude to člověka pálí
táta nebo teta nebo vdavky čekááám a čekááám k sobě ho přiveduuu nohy pádící mu
nepohaánííím jak čekááám ostošest rachotili a bouchali z těch sakramenstkých
kanónů zvlášť na královniny narozeniny jak člověk neotevřel okna kdeco se
kácelo jak tam přistál generál Ulysses Grant bůhví kdo to byl a co udělal prý
nějaké velké zvíře a milý Sprague co tam byl konzulem ještě před potopou v gala
nosil chudák smutek po synovi každé ráno stejný budíček bubny vířily nešťastní
vojáčci s esšálky mašírovali a smradili kolem dokola hůř než bradatí židi v kaftanech
na levitském shromáždění potom odtroubili a vystřelili na znamení že mají
civilisti odejít za hranici a profous s klíči odpochodoval a zamkl bránu a dudy
vyhrávaly potom si už jen kapitán Grove s tátou povídali o Rorkes Drift a Plevně
o siru Gametu Wolseleym a Gordonovi z Chartúmu zapalovala jsem jim vyhaslou
dýmku ten ožrala jeden grog měl stát na okenním výstupku kdepak by kapičku
nedopil dloubal se v nose jak lovil z paměti nějakou sprostou anekdotu že ji
bude vyprávět mezi čtyřma očima přede mnou se nikdy nezahodil pod nějakou
lichou záminkou mě vždycky vystrnadil se samými lichotkami to z něho samozřejmě
mluvila Bushmillova viska jenže ke každé jiné se choval zrovna tak nejspíš
umřel na zhoubný alkohol tak dávno je to dny se táhnou jak léta od nikoho
psaníčko leda těch pár co jsem si sama poslala vycpaná kousky novin z nudy bych
někoho nehty poškrábala jak jsem poslouchala toho jednookého Araba s tím jeho
vyluzovaným híja do aleluja prozpěvovaným híja híja ahíja děkuju o žádné híja
nestojím stejně hloupé jako teď ruce svěšené koukám z okna jestli se třeba
nenajde nějaký slušný mužský naproti <span class="calibre17">v domě
ten medik z Holles Street co na něho ošetřovatelka brala schválně</span> jsem
si u okna navlékala rukavice a nasazovala klobouk aby viděl že odcházím jak to
myslím mu nedošlo jsou to zabedněnci podej jim to po lopatě ani potom to
nepochopí na plakát by se jim to mělo natisknout ani když se jim levou rukou
dvakrát stiskne dlaň dokonce jsem se na <span class="calibre17">něho
před kaplí na Westland Row ušklíbla a on mě nepoznal co je s jejich slavnou
inteligencí to bych ráda věděla celá šedá hmota se jim vrazila do pinďoura
řeknu vám ti podvodničtí chrapouni U Městského erbu měli inteligence o moc míň
než ti býci a krávy co prodávali na maso za řinkotu uhlířského zvonce ten
buzerantský křikloun mě zkoušel</span> ošulit jak z klobouku vytáhl nesprávný
účet takové tlapy a hrnce a pekáče a rendlíky spravovat dnes žádné prasklé
láhve pro chudého člověka žádná návštěva a žádná pošta leda jeho šeky a nějaké
prospekty jako ten divotvůrce co mu přišel s oslovením Milostivá paní a dnes
jeho dopis a můj lístek od Milly vida jemu dopis napíše od kohopak jsem já
naposled Ach od paní Dwennové co ji to napadlo po tolika letech si napsat o recept
na pisto madrileno od Floey Dillonové oznámení že si bere bohatého stavitele dá-li
se věřit pověstem má vilu a osm pokojů tátu měla náramně hodného táhlo mu na
sedmdesátku pořád dobře naložen prosím slečno Tweedyová nebo slečno Gillespiová
piano je támhle na mahagonové kredenci měl stát kávový servis z ryzího stříbra
nakonec někde v dáli umřel nemám ráda lidi co před každým hořekují každý máme
dost svých trampot před měsícem umřela na prudký zápal plic chudinka Nancy
Blaková no tolik jsem ji neznala ona kamarádila spíš s Floey než se mnou je
otrava odpovídat na dopis on mi to vždycky špatně předříkává vynechává tečky
jako když řeční k těžké ztrátě přijměte gondolenci vždycky udělám stejnou chybu
stejně jako simpatie napíše mi doufám další psaní už posledně jestli mě má
opravdu rád mám zaplať pánbu někoho kdo mi dá co mi tolik chybí a vrátí mi chuť
do života člověk tady vůbec nemá tolik možností co míval kdyby mi tak někdo
napsal milostné psaní to jeho za moc nestálo však jsem mu řekla ať píše co chce
váš oddaný Hugh Boylan v starém Madridě husičky ty si myslí že láska jsou
vzdechy umírání bez útěchy jenže kdyby on to napsal bylo by to možná pravda ať
pravda nebo ne stačí to na celý den a na celý život neustále je na co myslit a kolem
dokola je všechno nové třeba mu napíši odpověď v posteli aby si mě představil
zkrátka pár slov ne nějaké sáhodlouhé skládání jaké psávala Atty Dillonová tomu
člověkovi co byl čímsi u nejvyššího soudu on jí pak opsal kvinde z tajemníka
lásky řekla jsem jí napiš mu pár prostých slov ať si je podle libosti zpitvoří
že by ses nerada ukva ukvapila a s nemenší upřímností svrchované pozemské blaho
kladná odpověď pánovi na nabídnutí k sňatku božínku co se dá dělat jim je hej
zato žena ta jak zestárne rovnou s ní na smetiště</p>

<p class="mlptext">první přišlo od Mulveyho byla jsem to ráno ještě v posteli
přinesla mi je s kávou paní Rubiová bez hnutí zůstala stát řekla jsem jí ať mi
ji podá a ukázala ne a ne si vzpomenout vlásenku na to slovo aha horquilla že
je rozříznu prodvná bába měla ji přímo před nosem na hlavě drdol z falešných
vlasů při vší ošklivosti ješitná bylo jí 80 ne-li sto obličej samá vráska
nábožná přitom panovačná ne a ne se smířit s tím že tam zajíždí atlantské
loďstvo polovina korábů celého světa navzdory jejím carabinerům protože jim 4
opilí angličtí matrózi celou skálu vyfoukli a protože dost často nelítám na mši
abych se jí zavděčila šálu odkládala jen na zdavkách pořád jen o samých svatých
a černé panně Marii v stříbrném rouše a o tom že na Hod boží velikonoční slunce
třikrát poskočí a když šel k umírajícímu kněz s posledním mazáním hned se před
Su Majestad<a href="../Text/odysseus_012.html#_ftn327" title="" class="pcalibre1 pcalibre msofootnotereference calibre16" id="_ftnref327">[327]</a>
křižovala podepsal se ctitel radostí jsem div z kůže nevyletěla jak jsem ho na
Calle Real ve výloze zahlédla že jde za mnou měla jsem chuť zavěsit se do něho
jak mě míjel lehce o mě zavadil že si napíše o dostaveníčko to jsem netušila
celý den jsem je nosila za pasem spodničky a zatím co byl táta na execíráku v kdejaké
skrýši a díře jsem si je pročítala a podle rukopisu a známkomluvy hádala a pokud
si vzpomínám vyzpěvovala mám si připnout bílou růži měla jsem chuť ty hloupé
hodiny popostrčit byl první kdo mě políbil tam pod maurskou hradbou svou milou
když byl ještě mladíček neměla jsem tušení co to je líbat až mi strčil jazyk do
úst sám měl ústa sladce mladistvá několikrát jsem ho šťouchla kolenem abych se
to naučila schválně jsem mu napovídala že jsem se zasnoubila se synem
španělského velmože jménem Don Miguel de la Flora a on mi uvěřil že si ho mám
za tři roky brát žertem se všelico řekne doopravdy je kvítko jež kvete pár
pravdivých věcí jsem mu o sobě řekla aby měl jakousi představu o španělských
děvčatech rád je neměl nějaká mu asi dala košem tak jsem ho rozrušila že mi
kytky co mi přinesl na ňadrech nadobro rozmačkal pesety a perragordy neuměl
počítat až jsem ho to naučila pochází prý z Cappoquinu nad Blackwaterem jenže
to nemělo dlouhé trvání den předtím než odjel květen ano byl květen kdy se
narodil španělský infant zjara bývám vždycky taková rok co rok bych chtěla
nějakého nového na samém vršku pod skalní baterií vedle O’Harovy věže vyprávěla
jsem mu že do ní uhodilo a o berberských opicích bez ocasu co je posílají do
Claphamu jedna druhé na hřbetě se tam po okolí prohánějí paní Rubiová jim
říkala skalní štíři co kradou z Incesova statku kuřata a kdo se k nim přiblíží
po tom házejí kamením díval se na mě bílou blůzku jsem měla vpředu otevřenou
abych ho osmělila jak to jen šlo ale aby to zas nekřičelo zrovna se mi
zakulacovaly řekla jsem mu že jsem unavená za borovým hájkem jsme se natáhli je
tam pusto snad nejvyšší skála na světě ochozy a kasematy a strašlivé útesy a svatomichalská
jeskyně s převislými rampouchy či jak se jim říká a žebříky boty jsem měla celé
zablácené podle mě tamtudy se pod mořem vracejí opice do Afriky když mají umřít
v dáli na moři lodi jako třísky tamhle odjížděl parník na Maltu ano moře a obloha
člověk si mohl dělat co chtěl navěky tam ležet on se s nimi přes šaty mazlil
dělají to rádi protože jsou tak oblé nakláněla jsem se nad ním na hlavě zatím
neobnošený klobouček z rýžové slámy levou lící tou lepší na jeho poslední den
blůzku rozepjatou na sobě měl jakousi průsvitnou košili viděla jsem jaká má
růžová prsa chtěl si je chvilku přitisknout na moje ale já ho nenechala nejprve
byl hrozně dotčený jenže já jsem se bála člověk nikdy neví souchotin nebo že mě
zbouchne embarazada<a href="../Text/odysseus_012.html#_ftn328" title="" class="pcalibre1 pcalibre msofootnotereference calibre16" id="_ftnref328">[328]</a>
stará služka Ines mi povídala jediná kapka jak se do tebe zkoušela jsem to
banánem ale pořád jsem trnula že se zláme a někam se mi zatoulá jednou prý
nějaké ženské tam zdola něco vyndali léta to v ní bylo celé potažené vápennou
solí jak diví se derou tam odkud vyšli pořád jako by se nemohli dostat dost
daleko a najednou s tebou skoncuje až zas příště ano vždyť je to tam báječný
pocit pořád tak lahodný jakpak jsme to skoncovali ano ach ano pustila jsem mu
ho do kapesníku zahrála jsem si na nevzrušenou ale nohy jsem roztáhla aby mi
sahal pod spodničku jsem nechtěla sukni jsem měla s bočním zapínáním pekelně
jsem ho potýrala šimráním tak jsem v hotelu dráždila psa vrrr hafhafhaf oči měl
zavřeny pod námi prolétl pták trochu se styděl přesto se mi to dopoledne líbil
že je takový celý se zapýřil když jsem ho tak osedlala rozepjala vyndala mu ho
a přetáhla kůžičku měl na něm jakési očko od pasu jsou mužští samý knoflík
jakoby zapjatí naruby říkal mi miloučká Molly jakpak se on jmenoval Jack Joe
Harry Mulvey ano tak ano myslím poručík dost plavý a hlas měl takový smavý a tak
jsem to obešla až k tomu tentononc všude samý tentononc knírek prý se vrátí
Bože připadá mi to jak včera být vdaná tak mi to udělá svatosvatě jsem mu to
přislíbila ano že ho tam beze všeho pustím třeba už umřel nebo padl nebo je z něho
kapitán nebo admirál bude to dvacet let říct mu borový hájek hned by byl doma
kdyby tak zezadu přišel a rukama mi zakryl oči ať hádám snad bych ho poznala je
dosud mladý kolem čtyřicítky třeba si vzal nějaké děvče z black waters a jak už
to bývá celý se změnil nejsou zdaleka tak stálí jako žena ona nemá tušení co
jsem s jejím milovaným chotěm tropila to o něm ještě ani nesnila za bílého dne
takřka před celým světem že by se o tom do novin dalo napsat z rozjívenosti
jsem nafoukla starý sáček co v něm byly suchary od bratří Benadyů a bouchla
Bože to to prásklo tetřívci a holubi se s vřískotem rozlétli vraceli jsme se
stejnou cestou po prostředním hřebenu kolem strážnice k židovskému krchovu že
si jako přečtem hebrejské nápisy zachtělo se mi vystřelit z jeho pistole prý
žádnou nemá nevěděl co si má o mně myslit jen jsem mu čepici se štítkem PJV
Calypso narovnala hned si ji posunul nakřivo a pohupoval mi kloboučkem ten
starý biskup od oltáře kázal dlouhý sermon o vyšších úkolech ženy a dívky že se
teď projíždějí na kole a nosí čepici se štítkem a nové ženské kalhotky
bloomerky Pámbu mu dej rozum a mně peníze snad se jim tak říká po mně to mě
nenapadlo že se jednou budu jmenovat Bloomová když jsem si to tiskacím písmem
psala jak by to vypadalo na navštívence nebo to zkoušela pro řezníka s úctou M.
Bloomová ty jsi jak blumka říkala mi Josie jak jsem si ho vzala pořád lepší než
Breenová nebo Briggs nedělej brigule nebo nějaké strašné jméno co končí na del
jako prdel bordel nebo Kundel jmenovat se Mulveyová o to bych taky dvakrát
nestála po rozvodu bych pak byla Boylanová máma ať byla nevím jaká taky mi
pámbuví mohla dát hezčí jméno sama se rozkošně jmenovala Lunita Laredová co
jsme se až na Evropský výběžek nalítaly na Willis Road jak se klikatil a kroutil
za Jersey v blůzičce mi poskakovaly a rejdily jako teď poskakují a rejdí Milly
její drobounké když běhá do schodů ráda jsem po nich pokukovala na pepřovníky a
bílé topoly jsem lezla trhala listí a házela po něm odjížděl do Anglie prý mi
napíše těch cest co ti chlapi urazí na kraj světa a zpátky není divu že pokud
to jde před odjezdem aspoň pomuchlají ženskou než někde utonou nebo vylítnou do
povětří po mlýnském kopci jsem si tu neděli dopoledne vyšla na planinu s dalekohledem
nebožtíka kapitána Rubia jaký míval na hlídce pár prý si jich z lodi přinesl
vzala jsem si ty šaty z B Marché Paříž a korálový náhrdelník úžina zářila
naproti v Maroku bylo vidět skoro do zátoky bílého Tangeru a zasněžené pohoří
Atlas a úžinu jak řeka průzračnou Harry miloučká Molly na mši jsem pak pořád na
něho myslila jak je na moři při pozdvihování mi začala padat spodnička kolik
týdnů jsem si ten kapesníček schovávala pod polštářem kvůli jeho pachu slušná
voňavka se v Gibraltaru nesehnala leda laciná peau despagne po vyčichnutí na
člověku smrděla jak tchoř něco jsem mu chtěla dát na památku on mi dal pro
štěstí neforemný claddaghský prsten co jsem pak dala Gardnerovi do Jižní Afriky
tam ho válkou a úplavicí umořili Burové však dostali jaksepatří na frak na
způsob opálu nebo perly jako by přinášel smůlu snad byl z 16karátového zlata
jak byl těžký vidím ho hladce vyholeného Frííííííííííífrásk už zas ten vlak
lkavý tón celá se do toho vložím až se zas octnu na rampě navzdory Kathleeně
Kearneyové s celou její bandou kuňkalek slečnou Touhle a slečnou Onou a slečnou
Tamhletou s jejich vrabčím pšoukáním a špičkováním a tlacháním o politice té
rozumějí jak koza petrželi dělají co mohou aby vypadaly zajímavě ty domácké
irské krasavice vojákova dcera jsem já bodejť a čí jsi ty ševcova a šenkýřova
promiň kočáre myslela jsem že jsi trakař samou radostí by je šlak trefil kdyby
se jim poštěstilo projít se po Alamedě zavěšené do důstojníka jak se to
poštěstilo mně ten večer při vojenské muzice oči mi jiskří ňadra ona jim chybí
vášeň Pámbu jim pomoz těm cácorkám v 15 jsem mužské a život znala líp než budou
ony znát v 50 ani písničku zazpívat nedovedou Gardner říkal že jak mužský
pohlédne na mé smavé rty a zuby nepřestane na ně myslit napřed jsem trnula že
se mu na mně znelíbí výslovnost každým coulem Angličan tu jedinou mi táta kromě
známek odkázal oči a podobu mám po mámě jenže jak říkával mezi těmi klacky se
najdou fouňové kdepak to on zas nebyl zfanfrnil se do mých rtů jen ať si najdou
pohledného manžela a dcera jako mám já a hledí zapálit nějakého pracháče který
si může vybrat kterou chce jako Boylan a v pevném objetí to udělat 4krát až
5krát nebo třeba ten hlas mohla ze mě být primadona jenže jsem si vzala toho
přijde dááávné lááásky zhluboka bradu dozadu ne moc bylo by to kontra Loubí mé
paní je na přídavek moc dlouhé o tom obehnaném dvorci a jizbách klenutých ano
zazpívám Větry jež z jihu dují co mi dal po tom výstupu na schodech pro
sboristky tu krajku na černých šatech si přešiju aby mé bambolce líp vynikly
ano a bůhví ten velký vějíř si dám opravit aťsi puknou závistí hned mě zasvrbí
v díře jak na něho vzpomenu pociťuji že by se mi chtělo pociťuji větřík raděj
potichu ať se nevzbudí nebo mě zas poslintá celičká jsem se umyla zadek břicho
a boky mít tak koupelnu nebo pokoj pro sebe kdyby aspoň spal ve své posteli a nestrkal
mi studené nohy do obličeje líp by se mi pšouklo božínku a všecinko by šlo snáz
takhle si je trochu přitáhnu piano klidně slad už zas ten vlak v dálce pianissimo
ííííííí ká píseň</p>

<p class="mlptext">to se mi ulevilo bzdění nad to není kdoví jestli ta vepřová
kotleta co jsem pak zajedla k čaji byla čerstvá v tom vedru ale cítit nebyla
ten šmodrcha u řezníka je podle mě velký lump lampa doufám nečadí takže nebudu
mít nos plný sazí pořád lepší než když nechá celou noc hořet plyn v Gibraltaru
jsem si v posteli moc neodpočinula pořád jsem vstávala podívat se bůhví proč mě
světlo zatra znervózňuje zato v zimě je mám ráda člověk aspoň někoho má ach
Bože škaredě chladno bylo tu zimu teprve mi šlo na desátý měla jsem velkou
pannu s roztodivnýma šatečkama oblékala jsem ji a svlékala ledový vítr fičel z kopců
jakpak se to řekne Nevady sierry nevady krátkou košilku vyhrnutou jsem
postávala u krbu a hřála se ráda jsem v ní poskakovala a potom hupky do postele
v létě tam neustále někdo odnaproti u zhaslé lampy číhal jak nahatá rejdím celá
zamilovaná do sebe potom se svlečená v umývadle špláchám a mydlím až když jsem
šla na nočník taky jsem zhasla a byli <span class="calibre17">jsme
na tom oba stejně pro tuto noc mám se spaním amen snad se s těmi</span> mediky
nesčuchne svedli by ho na scestí to si myslí že omládl chodit si domů ve 4 ráno
tolik už bude ne-li víc ještě že byl tak slušný a nevzbudil mě bůhví o čem
celou noc melou přitom utrácejí a chlastají až bůh brání to jim nestačí voda
najednou si on poručí vajíčka a čaj a od Findona uzenou tresku a horkou
namazanou topinku nakonec se jako bumbrlíček uvelebí za stolem a obráceným
koncem lžičky bude dloubat do vajíčka kampak na to chodí ráda poslouchám jak
zrána škobrtá do schodů šálky mu na podnose řinčí potom si hraje s kočkou ta se
o člověka zálibně otírá jestlipak nemá blechy úplná ženská pořád se jen lísat
a lízat ale jejich drápy nemám ráda jestlipak něco vidí co my nevidíme jak tam
civí vysedává na schodech a napíná uši já jen čekám a čekám je to ale zlodějka
ten pěkný čerstvý platýz co jsem koupila zítra snad koupím nějakou rybu vlastně
dnes je pátek ano koupím a taky želé s černým rybízem jako kdysi žádné takové
dvouliberní piksly švestkové a jablečné směsi od Williamse a Woodse z Londýna a
Newcastlu ty vydrží dvakrát tak dlouho jenom ty kůstky nemám ráda úhoře tresku
tu ano pěknou porci tresky si koupím obyčejně zapomenu a nakoupím toho pro 3
toho jatečného masa od Buckleyho mám po krk samá hovězí ledvina řízek kýta
žebírko a skopové okruží a telecí pajšl už to jméno stačí co kdybychom se po 5
šilincích složili na piknik nebo ať to zaplatí sám a pozve pro sebe ještě
nějakou která třeba paní Flemingová a zaveze nás do listnaté doliny nebo na
jahodovou plantáž nejprve zinšpicíruje koním podkovy jako mi to dělá s dopisy
ne s Boylanovými to ne ano studené telecí a šunka a obložené chlebíčky dole pod
strání jsou tam na to zvlášť chaty jenže podle něho je vedro jak v peci na
bankovní svátky rozhodně nikam nepojedu nemám ráda ty Nány jak s ranci jídla
procesím táhnou na výlet svatodušní pondělí je nešťastný den není divu že ho
píchla včela líp je u moře ale na loďku s ním do smrti nevstoupím po tom jak v Bray
lodníkovi řekl že umí veslovat zeptat se ho tak někdo jestli by ujel překážkový
dostih o zlatý pohár klidně řekne ano potom se to nějak zkrabatilo milá
rachotina se točila jak káča a smekala na mou stranu ať prý zatáhnu za pravý
provazec a zas za levý ze dna se to valilo proudem veslo mu vyskočilo z plátové
obliny hotový zázrak že jsme se neutopili on ovšem umí plavat já ne žádné
nebezpečí nehrozí buď klidná měl na sobě bílé flanelové kalhoty hned bych mu je
byla přede všemi strhla a pořádně mu jak tamten říká namrskala až by zmodral to
by mu patřilo nebýt toho nosatce ani nevím kdo to byl a toho druhého krasavce
Burka z hotelu Městský erb neměl tam co dělat slídil po frejích vždycky se k nějakému
randálu nachomejtne ksicht k zblití nějak jsme se spolu nesnášeli to mě na tom
těší copak mi to přinesl za knížku Pamlsky hříchu od pána z lepších kruhů pana
Paula de Kock tu přezdívku mu asi dali protože chodí se svým klofcem od jedné
ženské ke druhé ani přezout jsem si nemohla ty nové bílé střevíce celé zničené
od slané vody a klobouček s pérem mi zplihl celý pocuchaný zlobilo mě to i dráždilo
pach moře mě to se ví vzrušoval sleď a pražma v Katalánské zátoce kolem dokola
hřbetu skály jich bylo krásně stříbrných v rybářských košicích starý Luigi
skoro stoletý pocházel prý z Janova a ten starý čahoun s náušnicemi nesnáším chlapa
na kterého aby člověk šplhal dávno už asi hnijí v hrobě nerada jsem v noci sama
v té haluzně co se dá dělat špetku soli jsem nepřinesla jak jsme se horempádem
stěhovali v prvním patře chtěl v salóně zřídit hudební akademii a pověsit
mosaznou tabulku nebo zas navrhoval Bloomův rodinný hotel po vzoru svého otce v
Ennisu na mizinu by se přivedl co všechno tátovi o mně napovídal že podnikne
hned jsem ho prokoukla těch řečí kam všude se dá jet na svatební cestu Benátky
při měsíčku s gondolami a Comské jezero měl obrázek vystřižený z novin a mandolíny
a lucerny Ach to je krása co budu chtít to udělá hned nebo ještě dřív modré z nebe
mi snese kožený metál s kytovou obrubou zaslouží za to všechno co si navymýšlí
nakonec nás nechá v domě samy člověk neví co za žebráka za dveřmi prosí o skývu
a dlouze koleduje třeba je to nějaký pobuda a vrazí ti nohu do dveří takže je
nedovřeš jako ten otrlý zločinec na obrázku v Lloydově týdením zpravodaji 20 let
si odsedí v kriminále vyjde z něho a hned pro peníze zabije stařenu chudák jeho
žena nebo matka nebo kdo to je obličej měl že bych před ním kolik mil běžela a nepřestala
až bych dveře i okna zabednila jenže být zamčena jak v žaláři nebo v blázinci
je ještě horší postřílet je nebo zpráskat devítiocasou kočkou surovec jeden
vrhne se na chuděru stařenu a na lůžku ji zavraždí odkrouhla bych je ano
odkrouhla moc platný by mi stejně nebyl přece jen lepší něco než nic ten večer
jak jsem si řekla že slyším v kuchyni zloděje on se tam v košili vypravil v ruce
svíčku a pohrabáč jako na myš bledý jak stěna a na smrt ustrašený v zájmu
zloděje co nejvíc rámusil bůhví ukrást není co přece jen ten pocit zvlášť co je
Milly z domu co to měl za nápad až tam poslat holku do učení k fotografovi jen
proto že jeho děd místo do skerryjské akademie tam by se něco naučila ne jako
já vychodila jsem jen školu však on by to byl udělal nebýt mě a Boylana jen
proto si to poslední dobou tak narafičí a zaonačí když je tu ona není tady
hnutí na petlici abych za sebou zavírala trnu před ní že na mě vrazí bez
zaklepání a to jsem si přistrčila ke dveřím židli zrovna jsem se tam dole
umývala žínkou div jsem z kůže nevylítla celý den si pak chodí jak pávice pod
šturc by si ji měl postavit a dívat se na ni kdyby tak věděl že než odjela ze
samé bezohlednosti a lajdáctví ulomila té figurce ruku za 2 šilinky mi ji
spravil ten malý Talijánek není tu jizvu vidět ani brambory neoloupá bodejť
přece si nezničí ruce nedávno jsem si všimla u stolu se baví jenom s ní všelico
jí v novinách vysvětluje a ona dělá že chápe potvůrka jedna to má po lidech z jeho
strany a do pláště jí pomáhá ale přijít tak do maléru však ona přiběhne ke mně
a ne k němu že si něco vymýšlím to říct nemůže na to jsem moc poctivá snad si o
mně myslí že jsem vyžilá a patřím do starého železa kdepak ani zdaleka ne to se
uvidí to se uvidí ona mi začíná koketovat s oběma syny Toma Devana a před těmi
Murrayovými uličnicemi mě karikuje jak na ni hvízdám směla by prosím Milly ven
v Nelson Street jde na dračku jak tam o ni stojí na kole Harryho Devana se
projíždí ještě že ji tam poslal nebylo s ní k vydržení pořád by jen chodila na
kluziště a pouštěla cigaretový kouř nosem z šatů jsem jí to ucítila jak jsem
ukousla nit po přišití knoflíku dole na jupce moc toho to vám řeknu přede mnou
neutajila ale přišívat jsem ho neměla je z toho loučení poslední rozinkový
koláč se mi taky rozlomil vedví vida jak to vychází aťsi říkají co chtějí jazyk
má špičatý jen což máš na blůzce moc hluboký výstřih povídá mi hadr onuci kárá já
jí na to ať se mi na okně s nohama nahoře neproducíruje před kolemjdoucími
všichni po ní koukají jako kdysi po mně když jsem byla v jejích letech to
člověku sluší kdejaký hadřík a najednou zas taková netykavka na Jediné cestě v královském
divadle uhni s tou nohou nemám ráda když se na mě někdo tlačí toho strachu
abych jí nepomačkala plisovanou sukni co tlačení se užije potmě v divadle když
je natřískáno pořád se na tebe někdo mačká ten chlap z přízemí co se na mě v přízemí
Gaiety na Beerbohmovi Treeovi v Trilby to tak dát se omakávat podruhé mě nikdo
nedostane na Trilby ať nevím jaký byl by co chvíli mě tam šťouchl a hned se
podíval stranou snad je praštěný viděla jsem ho potom jak se hleděl přitočit ke
dvěma elegantním dámám před Switzerovou výlohou že si zas smlsne rázem jsem ho
poznala ten obličej a všechno zato on si mě nepamatoval jak odjížděla z broadstoneského
nádraží dokonce mi ani pusu nechtěla dát inu doufám že si najde někoho kdo ji
bude obskakovat jako já tenkrát jak měla příušnice žlázy jí opuchly kde mám to
a kde zas to zatím ještě to se ví necítí dost hluboko sama jsem toho pořádně
neužila až někdy v 22 vždycky to šlo někam vedle samé dívčí pitomůstky a hihňání
Conny Connolly jí bílým inkoustem napsal na černý papír a zapečetil pečírvoskem
přece mu jen zatleskala když spadla opona vždyť vypadal tak hezky potom jsme
měli Henryho Martina k snídani k obědu k večeři řekla jsem pak to že je pravá
láska když pro ni takhle pro nic za nic obětuje život takových mužských je asi
poskrovnu těžko tomu uvěřit když jsi to sama nezažila většinou v sobě špetku
lásky nemají kdepak se dnes najdou dva kteří na sobě visí cítí stejně ti
nemívají všech pět pohromadě jeho táta byl snad pomatený že se po její smrti
otrávil chudák stařík asi se mu stýskalo pořád se miluje s mými věcmi s tou
hrstkou starých hadříků co mám v 15 si zamanula na drdol taky na můj pudr jen
by si pleť pokazila má na to dost času po celý život to se ví jen to s ní hraje
ví jak hezké rtíky má červeňoučké škoda že tak nezůstanou já jsem je taky ale
co bych se s tím spratkem mazlila odmlouvá mi jako nějaká hudrmanice když jsem
jí řekla ať mi přinese osm liber brambor na klusáckých závodech jsme tenkrát
potkaly paní Gallaherovou dělala že nás nevidí jela v bryčce s advokátem
Frierym nebyly jsme jí dost nóbl 2krát jsem ji lískla až to mlasklo tumáš jednu
za odmlouvání a jednu za drzost tím hubatěním mě ovšem dožrala stejně jsem byla
špatně naložená čímpak to bylo v čaji jsem našla smítko nebo jsem se nevyspala
večer jsem se najedla sýra tím to bylo stokrát jsem jí říkala aby nenechávala
ležet nože křížem přes sebe prý kdo jí má co poroučet jestli ji on nekéruje
budu ji namouduši kérovat sama tehdy naposled spustila moldánky bývala jsem
zrovna taková nic si mi doma netroufali říct jenom on to se ví za to může že se
tady musíme obě do úpadu dřít dávno měl zjednat nějakou ženskou copak budu
nadosmrti bez pořádné služky to se ví jak by ho sem viděla chodit musela bych
jí o tom říct jinak by se mi mstila je to s nimi otrava s takovou paní
Flemingovou aby byl člověk pořád kolem ní a všechno jí strkal do ruky klidně
kýchá nebo pšouká do kastrolů inu to se ví je stará ona za to nemůže ještě že
jsem našla tu zasmrádlou utěrku zapadlou za kuchyňský stůl hned jsem něco čula
otevřela jsem okno a smrad vypustila přivedl si na besedu známé nebo zas tu noc
co přivandroval domů se psem no prosím co kdyby byl vzteklý a zrovna syn Šimona
Dedala takového šťoury skřipec na nose na hlavě cylindr jak se tenkrát hrál
kriketový zápas v ponožce velikánskou díru jak se to rýmuje a jeho syn co
shrábl všechny ceny nevím za co a dostal stipendium představ si přeleze mřížku
co kdyby ho zahlíd nějaký náš známý že on si udělal do parádních smutečních
kalhot velikou díru jako by kdekomu nestačila ta co mu dala příroda propašuje
ho až do ukoptěné kuchyně copak mu přeskočilo říkám si škoda že jsme zrovna
neprali to bych měla na šňůře viset pro kdekoho vystavené staré kalhotky jemu
je to fuk s tou skvrnou od žehličky co mi ta pitomá stará kráva vypálila třeba
by v tom viděl něco jiného to sádlo mi nevyškvařila jak jsem jí řekla už je na
tom stejně jako dřív muž po mrtvici ještě se mu přitížilo pořád jim něco je
stůňou nebo musí na operaci když to ne tak se opíjejí on ji bije zas abych
sháněla nějakou posluhu jen ráno vstanu hned je tu něco nového božínku božínku
až budu jednou v hrobě ležet snad budu mít pokoj chtěla bych na chvilku vstát
jestli snad nemám počkat Jéžišku počkat ano už to na mě přišlo to je mi
dopuštění bodejť tak ve mně píchal a šťoural a oral co si teď počnu pátek
sobota neděle já se nadobro usoužím ledaže to má rád někteří to rádi mají bůhví
pořád u nás něco neklape po 3 až 4 týdnech 5 dní obvyklý měsíční výprodej přímo
hnusné zrovna tak to na mě přišlo tenkrát večer jednou jedinkrát jsme byli v lóži
dal mu ji Michael Gunn podívat se v Gaiety na paní Kendalovou a jejího manžela
on mu zařizoval u Drimmieho pojistku měla jsem sto chutí zdrhnout ale vydržela
jsem to odnaproti na mě kukátkem vejral nějaký elegán a z druhé strany mi on
něco povídal o Spinozovi a jeho duši co je myslím milión let po smrti vší silou
jsem se usmívala v tom marastu nahnutá dopředu jakoby bůhvíjak zaujatá chtěj
nechtěj jsem zůstala sedět až doznělo poslední slovo na Scarliho ženu honem
honem hned tak nezapomenu říkali tomu frivolní hra o cizoložství nějaký pitomec
z galérie ji vypískal a křikl cizoložná žena v uličce za divadlem pak nejspíš
všechno prošmejdil až si narazil nějakou ženskou a tak si to vynahradil být mu
jako mně ten by řval jako tur proti nám i kočka se má líp zbytečně moc krve v sobě
máme či co svatá dobroto valí se to ze mě jak moře mohutný je a přec jsem
neotěhotněla nerada bych potřísnila čisté prostěradlo to tím že jsem si vzala
čisté prádlo sakra sakra vždycky chtějí na lůžku skvrnu jestli jsi panna jediná
jejich starost ti hlupáci buď si vdova nebo 40krát rozvedená postačí kaňka
červeného inkoustu nebo ostružinová šťáva ba ne ta je moc do fialova Ježíšku
milý musím se vybabrat z těch fuj pamlsků hříchu kdopak si to jen na ženu
smyslil samé šití a vaření a děcka tahleta sakramentská postel drnčí až hrůza
přes celý park nás myslím bylo slyšet až jsem přišla s tím že dáme peřinu na
zem a zadnici si podložím polštářkem jestlipak to není ve dne hezčí myslím že
je ouha všechny ty chlupy si snad ostříhám nějak mě pálí jak panenka budu třeba
vypadat ten zkoprní až mi příště vyhrne šaty co bych za to dala vidět ho kampak
se zas poděl nočník ouha trnu hrůzou že pode mnou praskne jako ta stará komoda
jestlipak jsem ho netížila jak jsem mu seděla na koleně schválně jsem ho
posadila na křeslo když jsem se svlékla jen blůzku a sukni jsem odložila v druhém
pokoji tolik se činil tam kde neměl že mou tíhu vůbec necítil měla jsem doufám
sladký dech po těch aromatických pilulkách ouha jak si vzpomínám jeden čas jsem
to s hvízdáním chvístala rovně skoro jako mužský ouha Bože to to žbluňká doufám
že jsou z toho bubliny to budou od někoho prašule ráno ho pak musím navonět
nezapomeň lepší stehna za to ručím než tahle neviděl vida jsou bílá nejhladší
přímo tady na tom kousíčku broskvově hebká ouha Bože nebylo by špatné být
mužským a vlézt na krásnou ženskou ach Bože naděláš rámusu jako ta jerseyská
lilie ouha Ach jak se řine vodstvo lahorské </p>

<p class="mlptext">kdoví jestli nemám něco s vnitřnostmi nebo mi tam něco neroste
chodí to na mě každý týden kdypak jsem naposledy na svatodušní pondělí ano
teprve před třemi týdny měla bych k doktorovi jenže oho to bylo jako tenkrát
než jsem si ho vzala šel ze mě takový bílý šlem a Floey mě hnala k tomu starému
košťálovi dr. Collinsovi odborníku na choroby ženské na Pembroke Road vaše
vagína tak tomu říkal tak on asi přišel k zlaceným zrcadlům a kobercům tím
kašulírováním bohatým paničkám z okolí Stephens Green co za ním běhaly s kdejakou
lapálií její vagína a její kočinčina peněz mají je jim hej já bych ho nechtěla
ani kdyby byl poslední mužský na světě jejich děti jsou ostatně nějaké úchylné
pořád by ty necudné čubky očmuchávaly ptal se mě jestli to co vydělám odporně
páchne co jiného bych podle něho měla vydělat snad ne zlato to je mi otázka
rozmazat mu to po tom vrásčitém ksichtě děkuju nechci hned by věděl a míváte
laksírku cože pasírku jak to řekl napadlo mě že mluví o Gibraltaru je to skvělý
vynález jenže já když jsem hotova spustím se hluboko do mísy kam až se vmáčknu
a zatáhnu za řetízek a skvěle se opláchnu studeně to sice píchá špendlíky a jehlami
přece jen to má něco do sebe na maličké Milly jsem podle toho vždycky poznala
jestli má nebo nemá červíčky no ne za tohle mu platit kolik to bude pane
doktore zlaťák prosím ještě se mě zeptal jestli mívám časté výpadky kam na ta
slova ti staroušci chodí výpadky krátkozrakýma očima hleděl na mě úkosem nechat
si od něho dát chloroform nebo bůhvíco to bych mu nedůvěřovala a přece se mi
líbil jak se posadil a psal mi recept inteligentní nos přísně svraštěný čert
aby tě vzal ty couro prohnaná takového nebo makového to je jedno jen ne pitomce
byl tak chytrý že na to sám kápl bylo to ovšem samé přemyšlení o něm a jeho
šíleně nepříčetné dopisy má Převzácná všechno co patří k tvému nádhernému Tělu
všechno podtrženo co z něho vyplývá je krása a radost navždycky opsal to z nějaké
své zmatené knížky sama se sebou jsem se někdy 4krát až 5krát za den potýkala
jemu jsem pak řekla že ne opravdu ale ano řekla jsem opravdu takovým tónem že
jsem ho umlčela věděla jsem co bude dál byla to přirozená křehkost vzrušoval mě
sama nevím jak ten první večer jak jsme se setkali bydlela jsem na Rehoboth Terrace
stáli jsme a nějakých deset minut na sebe upřeně hleděli jako bychom se už
odněkud znali snad proto že jsem po matce vypadala židovsky bavil mě a všelico
mi s nonšalantním úsměvem vyprávěl všichni Doylové o něm tvrdili že se chystá
kandidovat na poslance Ach já blázínek jsem věřila jeho švadronění o autonomii
a pozemkovém svazu poslal mi tu otřepanou píseň z Hugenotů ať ji zazpívám
francouzsky že to bude vybranější <i class="calibre1">O beau pays de la Touraine</i><a href="../Text/odysseus_012.html#_ftn329" title="" class="pcalibre1 pcalibre msofootnotereference calibre16" id="_ftnref329">[329]</a> jak živa jsem ji
předtím nezpívala vykládal a plácal o náboženství a pronásledování nic nenechá
člověka brát jak to je a jestli bych mu prokázala tu milost a při 1.
příležitosti na Brighton Square hned toho využil a vlítl mi do ložnice pod záminkou
že má ruce od inkoustu a chce si je umýt albionským mlékem a sírovým mýdlem
kterým se sama mydlím bylo dosud v želatinovém obalu div jsem se tenkrát nad
ním neuřehtala celou noc bych na tom prosedět neměla nočníky by se měly dělat v
přirozených rozměrech aby se na nich ženě pořádně sedělo on si k tomu kleká v celém
tvorstvu se snad nenajde mužský který by měl takové záliby koukněte jak spí v nohách
postele jak to bez tuhého polštáře dokáže je nad ještě že nekope dávno by mi
všechny zuby vykopl při dýchání má jednu ruku na nose jako ten indický bůh na
kterého mě jedno deštivé nedělní odpoledne zavedl do muzea v Kildare Street
podepřen rukou tam celý žlutý ležel v zástěře na boku prsty na noze roztaženy
je prý to skvělejší náboženství než židovské a náboženství Krista Pána
dohromady zabírá celou Asii opičí se po něm jako po každém ten asi taky spával
v nohách postele a velikánská hranatá chodidla strkal své ženě až do huby čert
aby tu smradlavinu kdepak jsou ostatně ty vložky náš milý prádelník doufám
nezaskřípe vždyť jsem věděla že ano on spí tvrdě někde si užil za peníze mu
toho dopřála jen což on jí to se ví za to zaplatí je s tím ale otrava na onom
světě budou mít doufám pro nás něco lepšího než to podvazování pomoz pámbu pro
dnešní noc to mám odbyto nad tou chatrnou starou vrzavou postelí si vždycky
vzpomenu na starého Cohena dost se na ní asi nadrbal on si myslí že ji táta
koupil od lorda Napiera toho jsem v dívčích letech velmi ctila však mi říkal
ouha piano Ach mně se v posteli líbí Bože po 16 letech jsem na tom stejně v kolika
domech jsme to bydleli Raymond Terrace a Ontario Terrace a Lombard Street a Holles
Street a pokaždé jak se hneme o numero dál on si jen hvízdá hugenoty nebo žabí
pochod aby se neřeklo pomáhá špeditérům přenášet těch pět švestek potom hotel U
Městského erbu od desíti k pěti jak říká správce Daly ta místnůstka na
odpočívadle pořád tam někdo úřadoval a zanechával za sebou smrad vždycky bylo
poznat kdo tam byl naposled sotva nám to trochu jde něco na nás trhne nebo si
to sám zkaňhá jako u Thoma a Helyho a pana Cuffa a Drimmieho buď má na krku
kriminál kvůli milým výherním losům ty nás měly vytrhnout nebo někomu vynadá co
nevidět nám přijde domů že ho pro změnu vyhodili ze Svobodáře kvůli
sinnfejňákům nebo zednářům uvidíme jestli ho uchlácholí ten mužíček co mi ho za
Coady’s Lane ukazoval jak se sám a sám celý zmáchaný courá v dešti prý je to
chlapík a bezúhonný Ir to asi bude podle těch bezúhonných kalhot co měl na
sobě počkat odbíjí u sv. Jiří počkat tři čtvrtě počkat co dál 2 hodiny pěkná
věc v takovou noční dobu chodit domů a přelézat mřížku do suterénu co kdyby ho
někdo zahlíd však já mu tu zálibu zatrhnu hned zítra mu prohlédnu košili a uvidím
taky do náprsní tašky mu kouknu jestli má ještě ten prezervativ snad si myslí
že o tom nevím takoví šibali 20 kapes jim na jejich lži nestačí nač jim něco
povídat i když je to pravda stejně ti neuvěří potom se schoulí do postele jako
ta škvrňata v Aristokratově Arcidíle co mi onehdy přinesl dost toho v životě
užijem i bez nějakého starého Aristokrata či jak se jmenuje jenom člověka
znechutí těmi odpornými obrázky dvojhlavých a beznohých děti na takové
darebnosti pořád myslí nic jiného v prázdné hlavě nemají polovinu jich patří
zvolna trávit najednou abych prý mu podala čaj a topinku namazanou z obou stran
a čerstvá vajíčka pro něho jsem vosk co jsem se od něho jednou v Holles Street
nenechala lízat chlap chlap tyranská jen což půl noci pak kvůli tomu prospal na
zemi nahý tak to dělají židi když jim někdo umře nesnídal slovo nemluvil čekal
až si ho udobřím řekla jsem si jednou jsem mu nepovolila to stačí už ho pustím
dělá to špatně myslí jen na svůj požitek má na to moc plochý jazyk či co
zapomíná že my potom musí mi to udělat znovu jestli dovolí jinak ho zavřu do
sklepa na uhlí ať se vyspí se šváby tak si říkám nebyla to zrovna Josie ona k smrti
ráda co já odložím on lže jak když tiskne kdepak s vdanou by se neodvážil proto
chce abych já s Boylanem jenže co ten její Denis jak mu říká ten obraz bídy a žalu
těžko mu říkat manžel ano spíš byl u nějaké čubky už když jsem s ním a s Milly
byla na univerzitních závodech Hornblower co nosí na špičce kokosu čepeček
pustil nás zadní brankou dovnitř on házel očkem po těch dvou co tam špacírovaly
na holandě nejprve jsem na něho mrkala marně to se ví na tohle on peníze má
tohle jsou plody pana Paddyho Dignama ano ve vší slávě se s tím velkolepým
pohřbem octli v novinách co k nám Boylan přinesl kdyby tak viděli pořádný
důstojnický pohřeb to by bylo něco zbraně skloněné zastřené bubny ve smutku jde
za rakví chudák kůň L. Blooom a Tom Kernan ten ožralý kádečka co si v opilosti
pádem na pisoár v nějaké putyce překousl jazyk a Martin Cunningham a oba
Dedalové a manžel Fanny M’Coyové šedivé jak zelná hlávka té šilhavé špejle co
se snaží zpívat mé písničky znovu narodit by se musela na starých zelených
šatech má dekolté vždyť je jinak neupoutá jako když je deštivo a jen to cvrnká
už je mi to jasné a tomu říkají přátelství zabíjet se a navzájem pochovávat
doma mají ženu a děti zvlášť takový Jack Power ten si vydržuje kelnerku žena mu
pořád stůně nebo se chystá stonat nebo se zrovna vykřesává a on se má pořád k světu
jenom nad ušima prokvétá je mi to pěkná sebranka však on jim už do spárů
nepadne o to se postarám nebudou se mu za zády pošklebovat já dobře vím kdy
plácá voloviny vždyť má rozum a co vydělá nenechá je do krejcaru prolít hrdlem
stará se o ženu a rodinu takoví halamové chudák Paddy Dignam je mi ho trochu
líto co si počne jeho žena a 5 dětí snad byl přece pojištěn ten směšný
ouchcapek věčně zapadlý v putyce ona se synem na něho čeká Táto tatínku pojď
domů vdovský smutek jí krásy nepřidá na fešné ženské je ovšem náramně slušivý
co je to za mužské že on byl na glencreeském banketu a Ben Dollard sudově temný
hlas ten večer jak si od nás v Holies Street na zpívání vypůjčil frakový úbor
byl do něho naditý a napěchovaný na celé kolo se culil tou svou dolečkovskou
papulí má ji jak nabacanou prcinku hotové ťululum s těmi kulkami se na jevišti
náramně vyjímal zaplatit za tu podívanou z přední řady 5 šilinků to jim stálo
za to taky Šimon Dedalus ten chodil vždycky podnapilý a nejprve spustil druhý
verš stará láska je ta nová ta byla jeho na snítce hlohu šťastně pěla děva
pořád se mnou navazoval když jsem s ním v domácí opeře Freddyho Mayera zpívala
Maritanu měl lahodný nádherný hlas neuzřím už Phebe drahou <span class="mlpznakkurziva11b">holu</span><span class="mlpznakkurziva11b"><span class="calibre23">bičku</span></span> tak to zpíval ne holou <span class="mlpznakkurziva11b">píčku</span> jako Bartell d’Arcy hlas jak od Boha nic
vyumělkovaného obléval člověka jako teplá sprcha ach Maritano kvítku divočiny
skvěle jsme spolu zpívali i transponované to bylo pro můj hlasový rejstřík
trochu vysoko za ženu měl May Gouldingovou jenže vždycky něco řekl nebo udělal
a tak si to pokazil teď je z něho vdovec copak je zač jeho syn prý spisovatel a
budoucí univerzitní profesor italštiny a já mám u něho brát hodiny copak má on
za lubem že mu ukázal tu mou fotku co za moc nestojí měla jsem se dát
vyblejsknout v nařaseném úboru ten tak hned nevyjde z módy což o to mladě na ní
vypadám ještě že mu ji nevěnoval a mě taky ostatně proč by ne viděla jsem ho
jak jel kočárem s otcem a matkou na nádraží Kingsbridge byla jsem ve smutku
bylo to před 11 lety ano bylo by mu 11 proč jsem vlastně nosila smutek za něco
co nebyla ryba ani rak on to se ví si to nedal vymluvit nosil by smutek třeba
za kočku zatím asi zmužněl tenkrát to byl nevinný pacholík v oblečku à la lord
Fauntleroy a kudrnatý jako divadelní princátko tak jsem ho viděla u Mata
Dillona pokud si vzpomínám sama jsem se mu taky líbila já se líbím všem počkat
božínku ano počkat ano už to mám dnes ráno mi vyšel v kartách jak jsem si je
rozhodila mladičký cizinec ani brunet ani blondýn se kterým ses už viděla to má
být on napadlo mě jenže on není žádné mládě ani cizinec ostatně jsem hleděla na
druhou stranu od něho jakápak sedmá karta mi pak vyšla piková desítka to je
Cesta po souši potom dopis na cestě a taky pomluvy 3 královny a kárová osmička
to je společenský vzestup ano počkat takhle mi to vyšlo a dvě srdcové osmičky
to jsou nové šaty to se podívejme a taky se mi něco zdálo cosi o poezii dlouhé
mastné vlasy mu doufám nelezou do očí ani mu po indiánsku netrčí vzhůru pročpak
oni takhle chodí jsou lidem i se svou poezií k smíchu, už v dívčích letech jsem
měla poezii ráda napřed se mi zdálo že je takový básník jako Byron jenže on v sobě
nemá ani špetku jeho letory zdálo se mi že je docela jinačí on je ještě
mladistvý bude mu počkat v 88tém jsem se vdávala včera bylo Milly 15 v 89tém
kolikpak mu tehdy u Dillona bylo 5 nebo 6 někdy v 88tém bude mu 20 nebo něco
přes stará pro něho nejsem jestli je mu 23 nebo 24 nějaký študentský pavouk asi
nebude to by se s ním do kuchyňky neposadil a nepopíjel Eppsovo kakao a nebesedoval
to se ví dělal že sežral všechnu moudrost že vychodil Trojickou na profesora je
ještě mladý takový profesor jako byl Goodwin doufám není ten byl řádný profesor
truňkoznalství všichni píší v básních o nějaké ženské inu moc takových jako já
asi nenajde kde něžné vzdechy milostné kytara vyluzuje kde v povětří tkví
poezie modré moře a zářivý měsíc krásně svítil jak jsme se nočním parníkem
vraceli z Tarify maják na evropském výběžku kytara na kterou ten člověk hrál
byla tak jímavá už se nenavrátím víc samá nová tvář mříž zakrývala třpytný zrak
tu mu zazpívám jestli je v něm kus básníka zrak temně jasný jak lásky hvězdička
krásná slova což o to jak mladé lásky hvězdička bude to pámbuví změna vyprávět
o sobě inteligentovi a nemuset pořád poslouchat to jeho inzerát Billyho
Prescotta a inzerát Clavise a inzerát Kýhočerta a jak se jim něco zvrtne my si
to odskáčem jistě je velmi ušlechtilý Božínku s nějakým takovým bych se ráda
stýkala ne pořád s tou chamradí krom toho je mladý těch švarných mládenců co
jsem na margateské pláži ze svahu skály u koupaliště viděla božsky nazí se
vztyčili potom se střemhlav ponořili do moře pročpak nejsou všichni muži takoví
trochu by tím ženu utěšili jako ta roztomilá figurka co si koupil celý den se
na ni vydržím dívat kadeře a záda a prst zdvižený jako by poslouchal to je mi
pravá krása a poezie kolikrát jsem dostala chuť celého ho zlíbat taky jeho
roztomilého pinďoura když se nikdo nedívá bych si klidně strčila do úst jako by
si říkal cucni si chlapecký obličej tak čistý a bělounký za 1/2 minuty bych to
dokázala aťsi třeba kousek spolknu je to skoro jako kaše nebo rosa nic zlého se
nestane čistší by ostatně byl proti těm prasákům jak je rok dlouhý umýt si ho je
ve snu nenapadne aspoň většinou z toho pak rostou ženám knírky báječná věc
spřáhnout se v mém věku s hezkým mladým básníkem hned zrána si je rozhodím
uvidím jestli mi vyjde karta nebo sama zkusím dámu spárovat uvidím jestli se mi
to splní nač přijdu kdeco si přečtu a prostuduji nebo se kousek naučím
nazpaměť až zjistím co má rád a tak mě nebude pokládat za hloupou jestli si
myslí že jsou všechny stejné já ho zas naučím to druhé od hlavy k patě bude mít
slastný pocit až pode mnou omdlí bude pak o mně psát milenec a milenka taky do
novin to přijde s našimi fotkami až bude slavný Ach ale co si s ním nakonec
počnu s tím druhým</p>

<p class="mlptext">ba ne to by dělat neměl copak nemá v nátuře špetku manýr a moresů
a vůbec že mě plácne po zadnici za to že mu neřeknu Hughe ten tupec co
nerozezná poezii od cikorie to má člověk z toho když je neodkáže do příslušných
mezí přímo přede mnou si tamhle na židli zuje boty a stáhne kalhoty drzoun
jeden ani s dovolením neřekne a sprostě se přede mě postaví v poloviční košili
jakou oni schválně nosí jako nějaký kněz nebo řezník nebo nějaký ten
harušpekoun<a href="../Text/odysseus_012.html#_ftn330" title="" class="pcalibre1 pcalibre msofootnotereference calibre16" id="_ftnref330">[330]</a>
za časů Julia Caesara svým způsobem má to se ví recht že si žije jen pro zábavu
zrovna jako bych ležela v posteli s kýmpak se lvem božínku sympatičtější by byl
takový starý Lev inu to snad jen proto že byly v krátké spodničce tak kypré a svůdné
že neodolal i mě občas mužští vzrušují těm je hej slast ženského těla
vychutnají dosyta jsme pro ně vždycky takové oblé a bílé škoda hned bych si to
s některým pro změnu prohodila a vyzkoušela si ten krám co se na nás jen se ho
dotknem pevně přitom hebce ztopoří strýček Honza ho má dlouhý zaslechla jsem
uličníky jak jsem zahýbala do Marrowbone Lane teta Mary ji má zas chlupatou
bylo už šero a oni věděli že jde kolem děvče vůbec jsem se nezačervenala proč
bych taky vždyťje to přirozená věc jen jí ho ten dlouhý majzni rovnou do chlupajzky
ono to nakonec znamená zarazit hůlku do smetáku celí oni ti mužští vyberou si
podle gusta kterou chtějí vdanou nebo veselou vdovu nebo dívku jako v těch
domcích za Irish Street kdepak my abychom byly pořád přivázány na řetězu jenže
já se na řetěz přivázat nedám ani nápad jak se rozkurážím ať si hloupý manžel
žárlí jak chce proč bychom všichni nezůstali zadobře nač se hádat manžel jí
přišel na její spády inu nevídáno tak přišel co se stalo odestát se nemůže ať
dělá co dělá je z něho coronado<a href="../Text/odysseus_012.html#_ftn331" title="" class="pcalibre1 pcalibre msofootnotereference calibre16" id="_ftnref331">[331]</a>
kvůli manželce se pak vrhne do druhé šílené krajnosti jak je to v takových
Sličných tyrankách na manžela a manželku člověk ovšem kloudně nevzpomene on
touží po ženě a tu dobude načpak nám byly dány všechny touhy to bych ráda
věděla copak za to mohu dokud jsem mladá však je to div že ze mě není předčasně
zestárlá scvrklá babizna žít s takovým rampouchem celý čas mě neobejme leda
občas jak spí na opačném konci snad ani neví koho chlap který líbá ženu na
zadnici nestojí za starou belu nakonec políbí kdeco nepřirozeného a nadobro
bezvýrazného všeho všudy 2 hrboly tuku udělat to mužskému fuj taková sprostá
hovádka už to pomyšlení mě děsí líbám vám nohy seňorito na tom něco je však
taky u nás líbal dveře do předsíně ano takový pomatenec kromě mě nikdo jeho
potrhlé nápady nechápe vždyť jsem žena která snad aby vypadala mladě touží dát
se 20krát za den obejmout ať už od kohokoli jen když se zamiluje do ní a ona do
něho když ten po kom touží není po ruce Panebože kolikrát jsem se za tmavé noci
odhodlávala obejít nábřeží kde mě nikdo nezná a splašit nějakého zrovna přistálého
námořníka který do toho bude celý žhavý a houby se bude starat čí jsem jen aby
si to honem někde v průjezdu odbyl nebo zas nějakého divošského cikána u Rathfarnhamu
se utábořili poblíž Bloomfieldovy prádelny aby se jim líp kradlo chytla jsem se
na nápis vzorná prádelna a párkrát jsem si tam něco poslala pokaždé mi vrátili nějaký
starý krám staré punčochy ten šibal s roztomilýma očima co si loupal prut mě
potmě přepadne a beze slova mě u zdi orajtuje nebo nějaký vrah ten či onen i oni
to dělají to ocylindrované panstvo nějaký královský rada bydlí někde v těch
končinách vyšel z Hardwicke Lane protože ten večer vyhrál na boxerském zápase
jen kvůli mně to se ví nás vyčastoval rybami podle kamaší a chůze jsem ho hned
poznala za chvilku jen se ohlédnu a ona po něm odtamtud vyšla nějaká sprostá
běhna on si jde potom domů za ženou jenže ti námořníci jsou myslím zpoloviny
prolezlí chorobami Ach propánakrále hni tou kostrou odsud jen si ho poslechni
větříky jež vzdechy moje k tobě přivanou jen ať spí a vzdychá slavný Osnovate
Don Poldo de la Flora kdyby tak věděl jak mi ráno v kartách vyšel měl by proč
vzdychat nad brunetem v úzkých mezi 2 sedmičkami dokonce zabásnutým bůhví co
zas tropí o čem nevím a já se mám trmácet do kuchyně a chystat velkomožnému
pánovi snídani on si zatím poleží zachumlaný jak mumie to tak lítat jak hadr na
holi máš mě vidět prokaž jim ohledy a hned jsou na tebe jak rasi ať si říká kdo
chce co chce líp by bylo světu kdyby mu vládly ženy ty by se nepobíjely a nevraždily
kdopak kdy viděl aby se ženy válely po zemi ožralé jako muži nebo prohrávaly
poslední groš v kartách nebo utrácely za koníčky vždyť žena ať dělá co chce ví
kdy má přestat oni by přece bez nás nebyli na světě co je to být žena a matka
vůbec nevědí jak by taky mohli co by si počali kdyby neměli matku která se o ně
stará tu já jsem vůbec neměla nejspíš proto on teď po nocích hýří knih a studií
si nehledí a doma nebydlí asi kvůli neustálým výstupům trapná věc mít skvělého
syna a vůbec si toho nevážit já nemám žádného to se na něho nevzmohl já za to
nemohla udělali jsme to jak jsem pozorovala ty dva psy jak se na liduprázdné
ulici odzadu derou na fenu celá zkrušená jsem z toho byla snad jsem ho neměla
pochovávat v tom bílém vlněném živůtku co jsem s pláčem pletla spíš ho dát
nějakému chudému děcku věděla jsem že už další mít nebudu poprvé k nám přišla
smrt nikdy to už s námi nebylo takové jako dřív Ach už se nad tím nebudu
rozesmutňovat pročpak tu nechtěl přenocovat pořád jsem měla dojem že si přivedl
někoho cizího to raděj bloumá po městě stýká se s bůhvíjakými bludičkami a kapsáři
být živa chuděra matka by mu to neschvalovala a nadobro si ničí život ale
hodina je to rozkošná taková tichá návrat domů z tanečních jsem mívala moc ráda
ten noční vzduch oni mají známé s těmi si popovídají my žádné nemáme buď
zatouží po něčem co nedostane nebo se zas vyskytne ženská která člověka klidně
probodne nožem to se mi na ženách protiví není divu že s námi tak zacházejí
jsou strašné čubky to z těch trampot jsme asi tak kousavé já taková nejsem
klidně se mohl tamhle v druhém, pokoji vyspat na pohovce nejspíš se chlapecky ostýchal
ještě mu není dvacet že jsem hned vedle slyšel by mě na nočníku arrah to je
toho Dedalus tak nevím nějaké gibraltarské jméno Delapaz Delagracía jména tam
měli čerchmantsky divná otec Rosales y Reilly ze Santa Maria co mi dal růženec
Rosales y Reilly v Calle las Siete Revueltas a Pisimbo a paní Opissová v Government
Street Ach to je mi jméno mít je tak se jdu rovnou utopit Ach jé a ty uličky
Rajská rampa a Kateřinská rampa a Rodgersova rampa a Grutchettsova rampa a schody
v čertově průlomu inu mohu já za to že jsem třeštidlo a to tak trochu jsem Bůh
je mi svědkem proti tehdy se necítím ani o den starší jestlipak ještě svedu
něco španělsky como esta usted muy bien gracias y usted<a href="../Text/odysseus_012.html#_ftn332" title="" class="pcalibre1 pcalibre msofootnotereference calibre16" id="_ftnref332">[332]</a> vida ještě jsem
to nezapomněla jak jsem myslela holt mluvnice podstatné jméno je název osoby
nebo místa nebo věci škoda nikdy jsem se nepustila do toho románu co mi půjčila
nevrlá paní Rubiová od Valery otazníky tam byly z obou stran vzhůru nohama
věděla jsem že stejně odtamtud odejdem já mu to povím španělsky on mi to zas
poví italsky uvidí že nejsem tak zaostalá škoda že tady nezůstal byl asi
chudáček k smrti utrmácený a tuze potřeboval pořádně se vyspat do postele bych
mu snídani přinesla s menší topinkou na noži ne kdepak z toho bývá smůla a kdyby
ta bába zas roznášela řeřichu a něco hezkého a chutného v kuchyni je pár oliv
ty mu možná přijdou k chuti ani podívat jsem se na ně v Abrines nemohla zahraju
si na criadu<a href="../Text/odysseus_012.html#_ftn333" title="" class="pcalibre1 pcalibre msofootnotereference calibre16" id="_ftnref333">[333]</a>
pokoj vypadá slušně co jsem v něm všechno přestavěla vida pořád mi něco říkalo
sama se mu musím představit okem mě jakživ nespatřil bude to legrace já jsem
jeho žena nebo před ním jak v rozespalosti nebude vědět kde je budu dělat že
jsem ve Španělsku dos huevos estrellados seňor<a href="../Text/odysseus_012.html#_ftn334" title="" class="pcalibre1 pcalibre msofootnotereference calibre16" id="_ftnref334">[334]</a> božínku co za
potrhlosti se mi někdy rojí v hlavě velká legrace by to byla kdyby tak u nás
bydlel proč ne pokoj nahoře je prázdný a v zadním pokoji je Millyino lůžko u stolu
co tam je si při tom svém čmarykování může studovat a psát a zrána v posteli
podle libosti číst jako já když chystá snídani pro 1 může ji chystat pro 2 na ulici
mu podnájemníka shánět nebudu kdepak jen protože si najme takovou haluznu s inteligentním
vzdělaným člověkem si ráda popovídám opatřím si pěkné červené <span class="calibre17">trepky jaké prodávají ti Turci s fezem nebo žluté
a pěkný poloprůsvitný </span><span class="calibre19">župánek dávno
po něm toužím nebo takový nějaký ranní kabátek s broskvovými</span> květy jaký
kdysi prodávali u Walpola za pouhých 8 a půl nebo 18 a půl šilinku nebo mu to
jednou udělám kvůli a ráno vstanu té Cohenovy staré postele mám po krk třeba si
zajdu na trh prohlídnout zeleninu a kapustu a rajčata a mrkev a všelijaké
nádherné ovoce dovážené ve vší kráse a svěžesti kdoví kterého prvního mužského
potkám oni prý na to zrána číhají říkávala Dillonovic máma jojo a taky navečer
tak ona chodila na mši chtěla bych velikánskou šťavnatou hrušku co se v ústech
rozplyne jako když jsem mívala zvláštní chutě potom mu prsknu vajíčka a čaj v dvojuchém
šálku co mu dala snad aby měl hubu ještě větší mou smetánku by taky rád už vím
co udělám rozjařeně se budu procházet přitom prozpěvovat sem tam nějaký úryvek
potom mi fa pietà Masetto potom se začnu strojit k odchodu presto non son più
forte<a href="../Text/odysseus_012.html#_ftn335" title="" class="pcalibre1 pcalibre msofootnotereference calibre16" id="_ftnref335">[335]</a>
navléknu si nejlepší košili a kalhotky ať se na mně očima napase až se mu
postaví do haptáku a dám mu na vědomí jestli mu šlo o to aby měl ženu
opiglovanou tak ji má a mordyjánsky opiglovanou až skoro do chřtánu ne od něho
5krát nebo 6krát po sobě tamhle je šmouha od jeho chámu na čistém prostěradle
zažehlit ji mě ani nenapadne to by mu mělo stačit jestli mi nevěříš sáhni mi na
život jestli mi ho nepostaví a sama si ho tam nevrazím mám sto chutí podrobně
mu to vylíčit a přede mnou mu ho nechat udělat dobře mu tak on za to může že
jsem cizoložnice jak říkal na galérii ten trouba Ach to je toho jestli je to
jediná špatnost jakou v tomto slzavém údolí pášu bůhví nestojí to za řeč dělá
to jedna jako druhá jenže se s tím snad tají snad jen proto je tady žena jinak
by nás On takové nestvořil tak vábné pro muže jestli mi tedy bude chtít políbit
zadnici spustím kalhotky a v životní velikosti mu ji do ksichtu roztáhnu až mi
strčí jazyk do díry kam až stačí do samého tělíčka a potom mu řeknu že bych
potřebovala 1 libru možná 30 šilinků řeknu mu že bych si chtěla koupit prádlo
jestli mi je dá o moc nepřijde nechci z něho vyždímat co se dá jako to dělají
druhé kolikrát jsem si mohla vyplnit několikaliberní šek a podepsat ho za něho
párkrát si ho zapomněl zamknout stejně to sám neutratí nechám ho to udělat
odzadu jen když mi lepší kalhotky neumaže Ach snad se nedá nic dělat budu se
tvářit lhostejně na pár věcí se ho zeptám podle odpovědi poznám co s ním je on
nic neutají znám ho skrz naskrz sevřu pevně zadek a utrousím pár oplzlostí
třeba hovno v laterně nebo vyliž mi prdel nebo co potrhlého mě zrovna napadne a
potom na to zavedu řeč že ano Ach počkej pacholíčku hned to bude budu přitom
veselá a vlídná Ach vždyť já jsem zapomněla na to krvavé svinstvo fuj člověk
neví jestli se má smát nebo brečet nad tím povidlovým a jablečným potvorstvem
ba ne nechám si na sobě staré věci tím líp bude to pikantnější sakra ani nebude
vědět jestli to tam udělal nebo neudělal každý starý cár je pro tebe dobrý
potom si ho bez dlouhých cavyků utřu ten jeho výpustek a odejdu z domu ať čučí
na strop kampak zmizela a touží po mně jedině takhle čtvrt na kolik taková
zásvětní hodina v Číně zrovna vstávají a češou si copánek no a zakrátko zazvoní
na jitřní jeptišky nikdo jim nechodí rušit spánek leda sem tam nějaký kněz na
noční pobožnost budík od vedle se za kuropění rozřinčí div se nezblázní jestlipak
si zdřímnu 1 2 3 4 5 co to zas vymyslili za hvězdicové květy mnohem hezčí byla
ta tapeta v Lombard Street trochu se tamtomu podobala ta zástěra co mi dal
jenže jenže jsem ji měla na sobě celkem dvakrát raděj tu lampu stáhnu a zkusím
to znova abych brzo vstala a zašla do Lambert Street tam vedle Findlatera a dala
si od nich poslat květiny a rozestavit je po domě kdyby ho k nám zítra přivedl
vlastně dnes ba ne pátek je nešťastný den nejprve se musí trochu poklidit prach
se mi tu usazuje i ve spaní potom si zamuzicírujeme a zakouříme já ho budu
nejprve doprovázet klávesy na klavíru musím vyčistit mlíkem copak si vezmu na
sebe mám si vzít tu bílou růži nebo ty kouzelné zákusky od Liptona moc ráda mám
vůni luxusního krámu libra 7 a půl penny nebo ty drahé třešňové s růžovou
polevou libra 11 penny pár liber to se ví doprostřed stolu pak nějaký pěkný
květináč lacino se počkat kde jsem ho to onehdy zahlídla květiny mám tak ráda
nejraděj bych kdyby celý dům překypoval růžemi Pane na nebi není nad přírodu
pusté hory potom moře a šumot vln potom luzná krajina s ovesnými a pšeničnými
lány a vším možným a pěkný dobytek co tam bloumá hned člověku srdce okřeje při
pohledu na řeky a jezera a květiny všech tvarů a vůní a barev i z příkopů pučí
petrklíče a fialky to je příroda jsou takoví co říkají Bůh není zlámanou grešli
bych za jejich učenost nedala pročpak sami něco nestvoří kolikrát jsem se ho
ptala ti ateisti či jak si říkají proč si napřed špínu nevydrbou když pak mají
smrt na jazyku skučí po knězi proč no protože mají špatné svědomí a bojí se
pekla ano já je znám kterápak bytost byla ve vesmíru první než ještě vůbec
někdo byl která ha to nevědí jen ať zkusí zabránit slunci aby zítra nevyšlo pro
tebe svítí slunce řekl mi tenkrát jak jsme spolu leželi mezi rododendrony na
howthské výspě měl na sobě oblek z šedého tvídu a na hlavě slamák tenkrát jsem
ho k tomu pohnula že mi řekl o ruku kousek makového koláče jsem mu z úst podala
byl přestupný rok jako teď ano před 16 lety božínku byla jsem jak bez dechu po
té dlouhé puse ano jsem prý horská květina ano květiny jsme celým svým ženským
tělem jakživ neřekl nic pravdivějšího a pro tebe dnes svítí slunce ano tím se
mi zalíbil poznala jsem že chápe nebo cítí co je to žena a věděla že si s ním
vždycky poradím a tak jsem mu poskytla tolik slasti kolik jsem mohla až jsem ho
dostala k tomu že mě požádal ať řeknu ano napřed jsem neodpovídala jenom po
moři a obloze jsem se rozhlížela a myslela na všelico o čem nic neví na
Mulveyho a pana Stanhopa a Hester a tátu a starého kapitána Grovese a na
matrózy jak hrají všecko letí co peří má a skok přes hřbet a mytí nádobí jak
tomu říkali tam na přístavní hrázi a na strážného před guvernérským domem s tím
cancourem ovinutým kolem bílé přílby chudák napolo upečený a na španělská
děvčata v šálách a s vysokými hřebeny a na ranní dryáčnictví Řeků a židů a Arabů
a verbeže ze všech koutů Evropy a na Duke Street a na trh s drůbeží jak to
kvokalo a kdákalo před Larbym Sharonem a na ubohé oslíky jak v rozespalosti
škobrtali a na záhadné chlapy zahalené do plášťů co tam na schodech spějí a na
velikánská kola býčích kar a na starý tisíciletý hrad a na švarné Maury v bílém
a v turbanu jako králi jak zvou člověka do krámku na posezení a na Rondu se
starými okny posad<a href="../Text/odysseus_012.html#_ftn336" title="" class="pcalibre1 pcalibre msofootnotereference calibre16" id="_ftnref336">[336]</a>
mříž zakrývala třpytný zrak jen železo líbal milenec a na pootevřené noční
vinárny a kastaněty a na ten večer jak jsme v Algecirasu zmeškali parník hlídač
si klidně chodil se svítilnou Ach a na moře občas ohnivě karmínové a na
nádherné západy slunce a na roztodivné uličky a růžové a modré a žluté domy a na
růžové sady a jasmín a fuchsie a kaktusy a na Gibraltar mých dívčích let kde
jsem byla horská květina ano do vlasů jsem si zastrkovala růži jako andaluzská
děvčata mám nosit červenou ano a na to jak mě pod maurskou hradbou políbil a já
jsem si řekla ten nebo ten co na tom potom jsem ho očima požádala ať mě znovu
požádá ano a on mě potom požádal ať ano řeknu ano má horská květino a nejprve
jsem ho pažema objala a stáhla k sobě až ucítil má navoněná ňadra ano a srdce
mu bušilo jak divé a ano řekla jsem ano chci Ano.</p>

<p class="mlpdopispodpisi">Terst – Curych – Paříž, 1914–1921</p>

</div>
</body>
</html>