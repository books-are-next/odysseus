<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
    <meta name="Generator" content="Microsoft Word 15 (filtered)"/>
    <title>Odysseus</title>
    <meta http-equiv="Content-Type" content="text/html; charset=utf-8"/>
  <link href="../Styles/stylesheet.css" rel="stylesheet" type="text/css"/>
<link href="../Styles/page_styles.css" rel="stylesheet" type="text/css"/>
<style type="text/css">
@page {
padding:0;
margin:0;
}
body{
padding:0;
margin:0;
border-width:0;
}
div{
padding:0;
margin:0;
border-width:0;
text-align:center;
height:100%;
max-width:100%;
}
</style>
</head>
  <body>
<div class="wordsection6">

<p class="mlptextbez1radku">&nbsp;</p>

<p class="mlptextbez1radku">&nbsp;</p>

<p class="mlptextbez1radku">Pan Leopold Bloom si potrpěl na dobytčí i drůbeží
vnitřnosti. Měl rád hustou polévku z husích drůbků, šťavnatý žaludek, v troubě
pečené špikované srdce, s chlebem opékané játrové plátky, opékané tresčí jikry.
Nejraději měl na rožni pečené skopové ledvinky, ty mu čpavým nádechem moči šimraly
ponebí.</p>

<p class="mlptext">Na ledvinky myslel, jak tak potichu kutil v kuchyni a na
vyboulený podnos jí rovnal snídani. Vzduch i světlo v kuchyni studily, ale
venku bylo všude vlahé letní ráno. Až mu z toho trochu kručelo v břiše.</p>

<p class="mlptext">Uhlí zřeřavělo.</p>

<p class="mlptext">Ještě jeden krajíc s máslem: tři, čtyři: tak. Vrchovatý talíř
nemá ráda. Ták. Poodešel od podnosu, vzal z patky kotlík a pověsil ho šikmo na
oheň. Hloupě a baňatě tam trčel a špulil hubičku. Hned bude čaj. To je dobře.
Vyschlo v krku. Ocásek vztyčený, strnule obešla kočka nohu u stolu.</p>

<p class="mlptext">– Mňau!</p>

<p class="mlptext">– No vida, řekl pan Bloom a ohlédl se od ohně.</p>

<p class="mlptext"><span class="calibre17">Místo odpovědi mu kočka
zamňoukala a s mňoukáním znovu strnule</span> obešla nohu u stolu. Zrovna jako
když si vykračuje po mém psacím stole. Vrr. Poškrábej mě na hlavě. Vrr.</p>

<p class="mlptext">Zvědavě a vlídně pozoroval pan Bloom její plavný černý vzhled.
Milá na pohled: lesk hladké srsti, bílý knoflík pod kořenem ocásku, zeleně
blýskavé oči. Ruce opřené o koleno, shýbl se k ní.</p>

<p class="mlptext">– Kočička dostane mlíko, řekl.</p>

<p class="mlptext">– Mrňau! vyrazila kočka.</p>

<p class="mlptext">Že prý jsou hloupé. A zatím rozumějí líp tomu, co jim říkáme,
než my jim. Ta rozumí všemu, čemu rozumět chce. A jaká je mstivá. Jakpak jí
připadám? Tyčím se před ní jako věž? Kdepak, klidně mě přeskočí.</p>

<p class="mlptext">– Bojí se kuřat, posmíval se. Bojí se pipek. Tak hloupou
kočičku jsem jakživ neviděl.</p>

<p class="mlptext">Ukrutná. Má to v povaze. Že myši vůbec nezapiští, to je divné.
Snad se jim to líbí.</p>

<p class="mlptext">– Mrrňau! vyrazila hlučně kočka.</p>

<p class="mlptext">Dychtivýma, stydlavě přimhouřenýma očima po něm zamžourala,
kvílivě a dlouze zamňoukala a vycenila přitom mléčně bílé zuby. Díval se, jak
se jí štěrbiny samou dychtivostí zužují, až má z očí zelené kaménky. Přistoupil
ke kredenci, vytáhl z něho džbánek s mlékem, které mu zrovna Hanlonův mlékař
dodal, nalil jí na misku teple zčeřeného mléka a misku pomalu postavil na zem.</p>

<p class="mlptext">– Gurrr! vyrazila, rozběhla se k mléku a začala chlemtat.</p>

<p class="mlptext">Třikrát vnořila jazyk a ulizovala a on se díval, jak jí v mdlém
světle drátkovitě svítí fousky. Je to pravda, že když se jim ustřihnou,
nechytají už myši? Čím to? Snad jim potmě svítí, ty konečky. Snad jim taky slouží
potmě jako tykadla.</p>

<p class="mlptext">Poslouchal, jak srkavě chlemtá. Šunka s vejcem, to ne. V tomhle
vedru nestojí vejce za nic. Potřebují čistou čerstvou vodu. Čtvrtek: dnes taky
nebudou mít u Buckleyho skopovou ledvinu. Pečená na másle, ždibínek pepře.
Spíš vepřovou ledvinu od Dlugacze. Kotlík se nevyvaří. Chlemtala pomaleji, až
misku vylízala. Proč mají tak drsný jazyk? Líp se jim chlemtá, těmi pórovitými
dírkami. Něco k snědku pro ni? Rozhlédl se. Nic.</p>

<p class="mlptext"><span class="calibre17">V mírně vrzavých botách šel
po schodech do předsíně a postál u dveří</span> do ložnice. Třeba se jí zachce
něčeho pikantního. Ráno chce jen tenký krajíc s máslem. Kdoví: třeba zas někdy.</p>

<p class="mlptext">V holé předsíni se tiše ozval:</p>

<p class="mlptext">– Jen si odskočím. Za chvilku jsem zpátky.</p>

<p class="mlptext">Poslechl se, jak to říká, a dodal:</p>

<p class="mlptext">– K snídani bys něco nechtěla?</p>

<p class="mlptext">Ozvalo se ospalé hebké zamroukání:</p>

<p class="mlptext">– Ň.</p>

<p class="mlptext">Ne, nic nechce. Zaslechl pak teplý, ještě hebčí povzdech, jak
se převrátila a na pelesti jí zacinkaly uvolněné mosazné plíšky. Už je musí dát
spravit. Škoda. Až z Gibraltaru. I tu špetku španělštiny zapomněla. Copak asi
dal za tu postel její otec? Starožitnost. Koupil ji v dražbě u guvernéra.
Bodejť. Rovnou mu ji přiklepli. Když si milý Tweedy na něco umanul, dostal to
za babku. Ano, prosím. Bylo to u Plevna. Sloužil jsem prosím od píky, a jsem na
to pyšný. Ale přitom byl tak chytrý, že si nastřádal hodně známek. Udělal to z prozíravosti.</p>

<p class="mlptext">Nad těžkým zimníkem s monogramem a obnošeným pláštěm ze ztrát
a nálezů si z věšáku sundal klobouk. Známky? Zezadu lepkavé obrázky. Co
důstojníků se tím asi obírá. Bodejť ne. Propocený štítek na dýnku mu mlčky
připomněl: Plastův prvotřídní klob. Mrkl pod koženou potní pásku. Bílá cedulka.
Dobře schovaná.</p>

<p class="mlptext">Ve dveřích si hmátl do zadní kapsy po domovním klíči. Není
tam. Zůstal v druhých kalhotech. Musím pro něj. Bramboru mám. Šatník skřípe.
Zbytečně bych ji rušil. Předtím se ospale převrátila. Potichu za sebou přitáhl
dveře, ještě kousek, až se spodek jako chabé víčko lehce přesmykl přes práh.
Vypadají jako zamčené. Než se vrátím, nic se nestane.</p>

<p class="mlptext">Obešel nedoléhavý poklop u č. 75 a přešel na slunečnou stranu.
Slunce postupovalo k svatojiřské věži. Bude myslím teplo. V černém je to zvlášť
cítit. Čerň je dobrý vodič, reflektor (či snad refraktor) žáru. Jenže v světlých
šatech se jít nedá. Vypadal bych jako na výletě. Kráčel v teploučku a chvílemi
pokojně mhouřil víčka. Bolandův pekařský vozík rozvážející na ošatkách náš
vezdejší, jenže ona raději včerejší bochníky, bandury s chrupavou horkou
kůrkou. Po těch člověk mládne. Někde na východě: záhy zrána: vyrazíš před
svítáním, putuješ kus před sluncem, až je o den předběhneš. Tak to děláš stále,
prakticky tím ani o den nezestárneš. Kráčíš po mořském pobřeží, cizím krajem,
dojdeš k městské bráně, tam strážný, taky nějaká stará vojna, vousáč jako milý Tweedy,
opřený o jakousi dlouhou halapartnu. Chodíš po ulicích pod plátěnými stříškami.
Míjejí tě tváře pod turbany. Tmavé špelunky krámků s koberci, nějaký hromotluk,
strašlivý Turčin, sedí nohy křížem a kouří závitnicovou dýmku. Na ulicích
pokřik prodavačů. Napiješ se fenyklově voňavé vody, šerbetu. Prochodíš celý
den. Třeba narazíš na pár lupičů. Aťsi. Schyluje se k večeru. Vedle sloupů
stíny mešit: kněz s rozvinutým svitkem. Třepot stromů, znamení, večerní vítr.
Jdu pořád dál. Zlatá obloha bledne. Ve dveřích vyhlíží matka. Nesrozumitelným
jazykem svolává děti. Vysoká zeď: za ní zadrnkaly struny. Na noční obloze měsíc
fialový jako Mollyiny nové podvazky. Struny. Poslechni si. Nějaká dívka hraje
na, jakpak se tomu říká, na cimbál. Jdu pořád dál.</p>

<p class="mlptext">Ve skutečnosti to tak asi vůbec není. Máš to vyčteno: sluneční
stopou. Na obálce rozbřesk slunce. Uspokojeně se usmál. Jak to řekl Arthur
Griffith o vinětě nad úvodníkem v <span class="mlpznakkurziva11b">Svobodáři</span>:
slunce samosprávy vychází na severozápad od uličky za Irskou bankou. Pořád se
ještě uspokojeně usmíval. Icík by to líp neřekl: slunce samosprávy vychází na
severozápadě.</p>

<p class="mlptext">Docházel k Larrymu O’Rourkeovi. Ze sklepní mřížky to mdle
začpělo ležákem. Otevřenými dveřmi výčepu vyrážel pach zázvoru, čajového
prachu, sucharové drti: nic naplat, dobrý lokál: zrovna na konečné městské
dopravy. Třeba takový M’Aulney tam dál: poloha bez ceny. Kdyby ovšem protáhli
tramvajovou trať po Severní okružní od dobytčího trhu až k přístavištím, cena
realit by rapidně stoupla.</p>

<p class="mlptext">Lysá hlava nad záclonkou. Ten lakomý filuta. Marně bych na něm
mámil inzerát. Ten ví co a jak. Vida ho, chytráka Larryho, stojí tam bez kabátu
opřený o bednu s cukrem a kouká, jak sklepník, opásaný zástěrou, s hadrem a kbelíkem
smejčí. Šimon Dedalus přimhouří oči a báječně ho karikuje. Víte, co vám povím?
Copak, pane O’Rourku? Víte co? Japonci slupnou Rusy jak malinu.</p>

<p class="mlptext">Zastavím se a něco utrousím: třeba o pohřbu. Chudák Dignam,
pane O’Rourku, smutná věc.</p>

<p class="mlptext">Jak zahýbal do Dorset Street, pozdravil do dveří a bodře
prohodil:</p>

<p class="mlptext">– Dobrý den, pane O’Rourku.</p>

<p class="mlptext">– Dobrý den vám přeji.</p>

<p class="mlptext">– Krásně, co.</p>

<p class="mlptext">– To je.</p>

<p class="mlptext">Kde na to berou? Přijdou si z leitrimského hrabství, ti zrzaví
pikolíci, vyplachují ve sklepě láhve a dopíjejí splašky. A najednou se
zčistajasna vzmůžou, jako takový Adam Findlater nebo Dan Tallon. Při vší
konkurenci. Kdekdo má žízeň. Byl by to pěkný rébus: projít Dublinem a nenarazit
na putyku. Zašetřit si nemohou. Leda snad na opilcích. Napíšou tři a shrábnou
pět. To je toho, sem tam nějaký šilink, pouhé drobky a drobečky. Třeba z hromadných
objednávek. Nějaké techtle mechtle s cesťáky. Srovnej to s šéfem a půjdem na
holport, co tomu říkáš?</p>

<p class="mlptext">Kolikpak by na tom za měsíc trhl jen z ležáku? Dejme tomu
deset soudků. Dejme tomu, že z toho má deset procent. To víc. Deset. Patnáct. Šel
kolem obecné školy sv. Josefa. Rámus fakanů. Otevřená okna. Čerstvý vzduch
podporuje paměť. Nebo taky prozpěvování. Abécé dééefgé káelemen opékvé erestéu
védvojitévé. Jsou to kluci? Jsou. Innishturk. Innishark. Innishboffin. To mají
zemák. Můj. Hora Bloom.</p>

<p class="mlptext">Před Dlugaczovou výlohou zůstal stát a zahleděl se na věnce
uzenin, na klobásy a jitrnice. Padesátkrát. Číslice mu v paměti vybledly
nevypočítány: omrzele nechal počítání. Pásl se pohledem na lesklých cerbulátech
naditých prejtem a libě vdechoval vlahý pach vařené, kořeněné vepřové krve.</p>

<p class="mlptext">Na modrobílé míse s vrbovým vzorem krvavě mokvala ledvina:
poslední. Postoupil k pultu za sousedovic děvčetem. Jestlipak mi ji vyfoukne,
až na ni přijde v seznamu, který drží v ruce. Ruku má rozežranou: od sody na
praní. A ještě půl druhé libry klobás. Utkvěl pohledem na jejích statných
hýždích. On se jmenuje Woods. Copak vlastně dělá. Ženu má postarší. Čerstvá
krev. Žádné ctitele jí netrpí. Paže má silné. Klepává koberec. Hrome, ta ho
klepe. A jak se jí při každém bác natřásá skládaná sukně.</p>

<p class="mlptext">Uzenář s tchoříma očima jí opuchlými, klobásově růžovými prsty
klobásy ušmikl a zabalil. Maso tuhé jako stájní jalovice.</p>

<p class="mlptext">Z hromádky rozřezaných novin si vzal list. Vzorný statek v Kinnerethu
na břehu Tiberiadského jezera. Dá se proměnit v ideální zimní ozdravovnu. Moses
Montefiore. Hned jsem si to o něm myslel. Hospodářské stavení obehnané zdí,
rozmazaný dobytek na pastvě. Podržel si list dál od očí: zajímavé: znovu si ho
přidržel, rozmazaný pasoucí se dobytek, list zašustil. Mladá bílá jalovice.
Těch dopolední na dobytčím trhu, v stání bučí skot, cejchované ovce, pleskot a pád
lejna, chovatelé v okovaných botách se brodí tím neřádem, dlaní poplácávají po
masitém zadku, tahle je prima, v rukou neloupaný prut. Trpělivě držel skloněný
list, krotil smysly i tužby, mírně a poníženě zíral na ostatek. Bác a bác a bác
se jí natřásá skládaná sukně.</p>

<p class="mlptext">Uzenář popadl z hromady dva listy, prima klobásy jí zabalil a rudě
se zašklebil.</p>

<p class="mlptext">– Tady máte, slečinko, řekl.</p>

<p class="mlptext">Ona se troufale usmála, vystrčila buclaté zápěstí a podala mu
peníze.</p>

<p class="mlptext">– Děkuji, slečinko. Šilink a tři penny zpátky. Co vy, prosím?</p>

<p class="mlptext">Pan Bloom honem ukázal prstem. Dohoním ji, a jestli nebude
uhánět, půjdu za ní, za jejími komíhavými hýžděmi. Je to příjemné hned zrána.
Sakra, tak sebou hoď. Kuj železo, dokud je žhavé. Postála před krámem na
sluníčku a potom se lenivě pustila vpravo. Povzdechl nosem: ony to vůbec
nechápou. Ruce rozežrané od sody. A na nohou ztvrdlé nehty. Roztřepený hnědý
škapulíř, chrání ji zpředu i zezadu. Osten povýšenosti mu v hrudi pohasl v mdlou
lítost. Ta má jiného: v Eccles Lane ji po službě muchlá strážník. Ti mají
nejraději bytelné. Prima klobása. Prosím pěkně, pane strážníku, já nevím, kde
jsem.</p>

<p class="mlptext">– Tři penny, prosím.</p>

<p class="mlptext">Dlaní uchopil vlhkou, křehkou ledvinu a šoupl ji do kapsy u kabátu.
Potom vytáhl z kapsy u kalhot tři mince a položil je na gumové hrotky.
Spočinuly tam, ráz na ráz byly spočítány a plíšek po plíšku ráz na ráz šoupnuty
do přihrádky.</p>

<p class="mlptext">– Děkuji, vašnosti. Přijďte zas.</p>

<p class="mlptext"><span class="calibre17">Blýskavýma liščíma očima mu
děkoval. Odtrhl od nich zrak. Ne: raděj</span> ne: až jindy.</p>

<p class="mlptext">– Na shledanou, řekl na odchodu.</p>

<p class="mlptext">– Na shledanou, vašnosti.</p>

<p class="mlptext">Ani vidu, ani slechu po ní. Zmizela. Marná sláva.</p>

<p class="mlptext">Vracel se po Dorset Street zahloubán do četby. Agendath
Netaim: plantážnické sdružení. Od turecké vlády skoupí rozsáhlé písčité pozemky
a osází je blahovičníky. Ty dávají skvělý chládek, palivo i stavební dříví.
Oranžové háje a nedozírná melounová pole severně od Jaffy. Zaplatíš osm marek a
oni ti dunam půdy osázejí olivami, pomeranči, mandlovníky nebo citróny.
Lacinější jsou olivy: pomeranče se musí uměle zavlažovat. Každý rok ti doručí
vzorek sklizně. V knize sdružení budeš zapsán jako doživotní majitel. Deset
složíš hotově, ostatek na roční splátky. Bleibtreustrasse 34, Berlín, W. 15.</p>

<p class="mlptext">S tím nechci nic mít. Ale něco na tom je.</p>

<p class="mlptext">Pohlédl na dobytek, rozplizlý v stříbrném vedru. Stříbřitě
poprášené olivy. Pokojné dlouhé dny: probírka, zrání. Olivy se nakládají do
džbánů, ne? Pár mi jich od Andrewse zbylo. Molly je plivala. Už ví, jak
chutnají. Pomeranče se zas v hedvábném papíře balí do bedýnek. Citróny taky.
Jestlipak je dosud naživu chudák Citron ze Saint Kevin’s parade? A Mastiansky
se svou starou citerou. Bývaly to pěkné večery. Molly sedávala v Citronově
proutěném křesle. Příjemné podržet voskově chladný plod, podržet v ruce,
přistrčit si ho k chřípí a čichat jeho vůni. Takhle, sytou, sladkou, prudkou
vůni. Rok co rok stejnou. Hodně se za ně strží, říkal mi Moisel. Jahodový
rynek: Milá ulice: milé dávné časy. Nesmí mít ani poskvrnku. A z takové dálky:
Španělsko, Gibraltar, Středozemní moře, Levanta. Bedny jich stojí v řadě na
jaffské přístavní hrázi, skladník je v knize odškrtává, nakladači v zašpiněných
kartounových kytlích je nakládají. Tady vyšel Tedlecten. Máucta. Nevidí. Znát
se s někým jen od vidění je hloupé. Zezadu vypadá jako ten norský kapitán.
Jestlipak ho dnes potkám. Kropicí vůz. To aby spíš napršelo. Jako na zemi, tak
i v nebi.</p>

<p class="mlptext">Veskrze pozvolna veskrze zakrýval mrak slunce. Šedý. Daleký.</p>

<p class="mlptext">Ba ne, takové to tam není. Jalová půda, jalová pustina.
Sopečné jezero: mrtvé moře: bez ryb, bez chaluh, hluboko vpadlé do země. Ty
vlny, to litinové, jedovatě mlžné vodstvo vítr nevzduje. Síra prý na ně dštila:
na města v dolině: Sodomu, Gomoru, Edom. Samá mrtvá jména. Mrtvé moře v mrtvém
kraji, šedém a dávném. Pradávném. Ten kraj zrodil nejstarší, první lidské
plémě. Od Cassidyho vyšla shrbená babice a za hrdlo pevně třímala láhev
kořalky. Nejstarší národ: po celé zemi putoval, ze zajetí do zajetí, všude se
množil, umíral a zas se rodil. Odpočívá tam. Už nerodí. Odumřel: jako u stařeny:
šedá, zkornatělá děloha světa.</p>

<p class="mlptext">Zpustošení.</p>

<p class="mlptext">Šedou hrůzou všecek ztuhl. List složil do kapsy, zahnul do
Eccles Street a hnal se domů. Po žilách mu kanul studený olej a chladil krev:
staroba ho povlékala slanou korou. Vida, už jsem tady. Šklebit se ráno není
zdrávo. Vstával jsem levou. Začnu zas se Sandowovými cviky. Podpor ležmo. Domy
z flekatě hnědých cihel. Osmdesátku pořád ještě nepronajali. Jak to? Činže
přece dělá pouhých osmadvacet. Towers, Battersby, North, MacArthur: okna do
salónu polepená cedulkami. Náplast na bolavé oko. Vdechovat libý pach, čaj,
páru pánvice, prskot másla. Být už u jejího macatého, od spaní vyhřátého těla.
Ano, ano.</p>

<p class="mlptext"><span class="calibre17">Od Berkeley Road po
prosvítajícím chodníku uháněla v lehkých </span><span class="calibre19">sandálech křepká, teplá sluneční zář. Uhání, uhání ke mně, vlající
zlatohřívka.</span></p>

<p class="mlptext">V předsíni na podlaze ležely dva dopisy a lístek. Shýbl se pro
ně. Paní Marion Bloomová. Rozbušené srdce se mu rázem zpomalilo. Rázný rukopis.
Paní Marion.</p>

<p class="mlptext">– Poldy!</p>

<p class="mlptext">Vstoupil do ložnice, přimhouřil oči a teplým žlutým příšeřím
se ubíral k její rozcuchané hlavě.</p>

<p class="mlptext">– Pro koho jsou ty dopisy?</p>

<p class="mlptext">Koukl na ně. Mullingar. Milly.</p>

<p class="mlptext">– Od Milly dopis pro mě, řekl opatrně, a pro tebe lístek. A ještě
jeden dopis pro tebe.</p>

<p class="mlptext"><span class="calibre17">Lístek a dopis jí položil
vedle nakrčeného kolena na prošívanou deku.</span></p>

<p class="mlptext">– Mám vytáhnout roletu?</p>

<p class="mlptext">Jak poškubával roletou, aby ji povytáhl, úkosem zahlédl, že na
dopis jen mrkla a hned ho všoupla pod polštář.</p>

<p class="mlptext">– Stačí? ohlédl se po ní.</p>

<p class="mlptext">Opřena o loket četla lístek.</p>

<p class="mlptext">– Dostala ty serepetičky, řekla.</p>

<p class="mlptext">Vyčkal, až lístek odložila a s nyvým povzdechem se zas pomalu
zachulila.</p>

<p class="mlptext">– Honem čaj, řekla. Vyprahlo mi v krku.</p>

<p class="mlptext">– Kodík už vře, řekl.</p>

<p class="mlptext">Ale ještě otálel a uklízel křeslo: pruhovanou spodničku, poházené
špinavé prádlo: celou tu kupu zvedl a složil do noh postele.</p>

<p class="mlptext">Šel už po schodech do kuchyně a ještě za ním křikla:</p>

<p class="mlptext">– Poldy!</p>

<p class="mlptext">– Copak?</p>

<p class="mlptext">– Vypař konvici.</p>

<p class="mlptext">Vaří se klokotem, bodejť: z hubičky se kouří pára. Vypařil a vypláchl
konvici, nasypal čtyři vrchovaté lžičky čaje a z nahnutého kotlíku nalil vodu.
Potom nechal čaj ustát, odstavil kotlík a přímo na řeřavé uhlí plácl pánvici a pozoroval,
jak se máslo rozpouští a klouže. Při rozbalování ledviny na něho kočka hladově
zamňoukala. Když bude dostávat moc masa, přestane chytat myši. Vepřové prý
nežerou. Košer. Tumáš. Hodil jí zkrvavený papír a ledvinu pustil na prskavé
rozpuštěné máslo. Pepř. Z uraženého kalíšku na vejce jím kolem dokola ledvinu
posypal.</p>

<p class="mlptext">Dopis pak rozřízl a po obou stranách zběžně přelétl. Děkuji:
nová čapka: p. Coghlan: výlet na Owelské jezero: studentík: plážové děvy Bivoje
Boylana.</p>

<p class="mlptext">Čaj se už ustál. S úsměvem si nalil svůj vousáčovský šálek,
napodobeninu Crown Derby. Dostal ho o narozeninách od Hihňavé Milly. Bylo jí
tehdy teprve pět. Počkat: čtyři. Sám jsem jí dal falešný jantarový náhrdelník a
ona ho rozbila. Do schránky jsem jí strčil složený balicí papír. Při nalévání
se usmíval.</p>

<p class="mlpversei">Ach, Milly Bloomová, do slunce západu<br/>
dívám se na tebe jak do zrcátka.<br/>
Ty jsi má nejdražší. Osla a zahradu<br/>
jen ať si nechá Keoghovic Katka.</p>

<p class="mlptext">Chudinka profesor Goodwin. Strašný případ. Ale staroušek to
byl dvorný. Jak starosvětsky pokaždé odváděl Molly z pódia. A to zrcátko, co
měl v cylindru. Tenkrát večer, jak nám je Milly přinesla do salónu. Koukněte,
co jsem panu profesoru Goodwinovi našla v klobouku! To jsme se nasmáli. Už
tehdy se v ní ozývala ženská. Byla to potvůrka.</p>

<p class="mlptext">Vidličkou ledvinu napíchl a převrátil: potom postavil konvici
na podnos. Při zdvíhání se na hrbolu zakymácela. Mám na něm všechno? Krajíčky s
máslem, celkem čtyři, cukr, lžička, její smetana. Ano. Nesl jí podnos nahoru,
palec zaklesnutý do ouška konvice.</p>

<p class="mlptext">Kolenem šťouchl do dveří, zanesl podnos dovnitř a postavil na
křeslo v hlavách postele.</p>

<p class="mlptext">– To ti to trvalo, řekla.</p>

<p class="mlptext">Loktem opřena o polštář se rázně posadila, až rozcinkala
mosazné kroužky. Poklidně shlížel na její trup a mezi její mohutná měkká ňadra,
v noční košili svislá jako kozí vemeno. Teplo stoupalo z jejího vyleželého těla
a splývalo s vůní čaje, který si nalévala.</p>

<p class="mlptext">Zpod zmuchlaného polštáře čouhal cíp obálky. Ještě na odchodu
zaotálel a narovnal jí ložní pokrývku.</p>

<p class="mlptext">– Od koho byl ten dopis? zeptal se.</p>

<p class="mlptext">Rázný rukopis. Marion.</p>

<p class="mlptext">– Ale od Boylana. Přinese program.</p>

<p class="mlptext">– Copak zpíváš?</p>

<p class="mlptext">– S J. C. Doylem <span class="mlpznakkurziva11b">La ci darem</span><a href="../Text/odysseus_012.html#_ftn66" title="" class="pcalibre1 pcalibre msofootnotereference calibre16" id="_ftnref66"><i class="calibre1">[66]</i></a> a <span class="mlpznakkurziva11b">Sladkou píseň lásky.</span></p>

<p class="mlptext">Plnými rty se při pití usmívala. Druhý den ten františek
trochu zapáchá. Jako zkažená voda ve váze.</p>

<p class="mlptext">– Nechtěla bys pootevřít okno?</p>

<p class="mlptext">Dala si do úst přeložený chleba a zeptala se:</p>

<p class="mlptext">– V kolik je pohřeb?</p>

<p class="mlptext">– V jedenáct, myslím. Nedíval jsem se do novin.</p>

<p class="mlptext">Sledoval, kam mu ukazuje prstem, a za jednu nohavici zdvihl z postele
špinavé kalhotky. Že ne. Potom zkroucený šedý podvazek, ovinutý kolem punčochy:
pomačkaná oblýskaná pata.</p>

<p class="mlptext">– Ne, tu knihu.</p>

<p class="mlptext">Další punčocha. Sukně.</p>

<p class="mlptext">– Nejspíš spadla na zem, řekla.</p>

<p class="mlptext">Šmátral sem a tam. <span class="mlpznakkurziva11b">Voglio e non
vorrei.</span><a href="../Text/odysseus_012.html#_ftn67" title="" class="pcalibre1 pcalibre msofootnotereference calibre16" id="_ftnref67"><i class="calibre1">[67]</i></a>
Jestlipak to <span class="mlpznakkurziva11b">voglio</span> správně vyslovuje. V posteli
není. Asi sklouzla. Shýbl se a odhrnul volány. Rozevřená spadlá kniha ležela
opřena o vypouklý oranžově vzorkovaný nočník.</p>

<p class="mlptext">– Podej mi ji, řekla. Něco jsem si v ní založila. Chtěla jsem
se tě tam zeptat na jedno slovo.</p>

<p class="mlptext">Z šálku, přidržovaného na straně proti uchu, upila čaje, prsty
si způsobně otřela o deku a vlásenkou sledovala text, až přišla na to slovo.</p>

<p class="mlptext">– Cože metem? zeptal se.</p>

<p class="mlptext">– Tady, řekla. Co to znamená.</p>

<p class="mlptext">Shýbl se a vedle jejího nalakovaného nehtu si to přečetl.</p>

<p class="mlptext">– Metempsychosis?</p>

<p class="mlptext">– Co to mezi námi děvčaty znamená?</p>

<p class="mlptext">– Metempsychosis, zamračil se. Je to řecky: z řečtiny. Znamená
to stěhování duší.</p>

<p class="mlptext">– Třesky plesky! řekla. Mluv srozumitelně.</p>

<p class="mlptext">Usmál se a pohledem zavadil o její uštěpačné oči. Pořád stejně
mladistvé. Tu noc po šarádách. V Dolphinově tančírně. Listoval v ušmudlaných
stránkách. <span class="mlpznakkurziva11b">Ruby, chlouba manéže.</span> Vida.
Ilustrace. Sveřepý Talián s kočovským bičem v ruce. Ta nahá na zemi bude asi
Ruby, chlouba manéže. Ještě že jí vlídně nechal deku. <span class="mlpznakkurziva11b">Netvor Maffei pustil svou oběť a se zaklením ji od sebe
odmrštil.</span> Vězí v tom krutost. Dopované šelmy. Visutá hrazda v Henglerově
cirkusu. Musel jsem se koukat jinam. Publikum s otevřenou hubou. Prásk. Zlom
vaz, my prasknem smíchy. Jsou jich celé rodiny. Od malička je vykosťují, takže
nakonec ta metempsychosis. Že žijeme dál po smrti. Naše duše. Že když člověk
zemře, jeho duše. Dignamova duše…</p>

<p class="mlptext">– Už jsi ji dočetla? zeptal se.</p>

<p class="mlptext">– Ano, řekla. Žádná necudnost. To je pořád zamilovaná do toho
prvního?</p>

<p class="mlptext">– Já jsem to vůbec nečetl. Chtěla bys nějakou jinou?</p>

<p class="mlptext">– Ano. Přines mi zas něco od Paula de Kock. Ten má divné
jméno.</p>

<p class="mlptext">Znovu si dolila šálek a úkosem sledovala, jak tam čaj stéká.</p>

<p class="mlptext">V cappelstreetské knihovně musím obnovit předplatné, jinak
napíší mému ručiteli Kearneyovi. Reinkarnace: to je ono.</p>

<p class="mlptext">– Někteří lidé, řekl, se domnívají, že v jiném těle žijeme po
smrti dál, že jsme žili už dřív. Říkají tomu reinkarnace. Před tisíci lety že
jsme žili na zemi nebo na jiné planetě. Prý jsme to zapomněli. Někteří prý si
na svůj dřívější život pamatují.</p>

<p class="mlptext">Spirálovitě se jí v čaji srážela vláčná smetana. Raděj jí to
slovo připomene: metempsychosis. Lepší by byl příklad. Příklad.</p>

<p class="mlptext"><span class="mlpznakkurziva11b">Koupel nymfy</span> nad postelí.
Příloha velikonočního čísla <span class="mlpznakkurziva11b">Fotopamlsků:</span>
Nádherné umělecké dílo v uměleckých barvách. Nalej čaj, než přidáš mléko. Se
spuštěnými vlasy je jí dost podobná: jenže štíhlejší. Za rám <span class="calibre17">jsem dal tři a půl šilinku. Podle ní se prý bude
pěkně vyjímat nad postelí</span>. Nahé nymfy: Řecko: a třeba lidé, co tehdy
žili.</p>

<p class="mlptext">Zalistoval zpátky.</p>

<p class="mlptext">– Metempsychosis, ozval se, tomu říkali staří Řekové.
Domnívali se kdysi, že se můžeš proměnit ve zvíře nebo třeba v strom. Například
v takzvanou nymfu.</p>

<p class="mlptext">Přestala míchat lžičkou cukr. Civěla před sebe a čmuchala
rozevřeným chřípím.</p>

<p class="mlptext">– Něco se pálí, řekla. Nenechal jsi něco na ohni?</p>

<p class="mlptext">– Ledvina! křikl.</p>

<p class="mlptext"><span class="calibre15">Halabala nacpal knihu do
náprsní kapsy, jak se rozběhl za čmoudem, prsty u nohy zavadil o zborcenou
komodu a jako poplašený čáp se hnal po schodech. Z okraje pánvice zlostně
vytryskl čpavý čoud. Bodcem vidličky píchl pod ledvinu, odlípl ji a převrátil
naznak. Jenom se trochu připálila. Z pánvice ji shodil na talíř a pokapal
skrovnou hnědou šťávou.</span></p>

<p class="mlptext1">A teď čaj. Usedl, ukrojil z bochníku krajíc a namazal si
ho máslem. Spálený kousek odřízl a hodil kočce. Vidličkou si podal důkladné
sousto do úst a znalecky žvýkal chutné pružné maso. Tak akorát. Důkladný doušek
čaje. Chleba nakrájel na ovečky, jednu si namočil do šťávy a podal do úst. Co
to má s nějakým studentíkem a výletem? Dopis rozložil vedle sebe, při žvýkání
ho pomalu četl, namočil další ovečku a zdvihl k ústům.</p>

<p class="mlpdopisbez1radkui">Přemilý papínku,</p>

<p class="mlpdopisbez1radkui">mockrát děkuju za hezounký dárek k narozeninám.
Skvěle mi sluší. V té nové čapce je prý ze mě hotová krasavice. Hezounkou
bonboniéru od maminky jsem dostala a zrovna jí píši. Je hezounká. Fotografování
mi jde efef. Jednu fotku mi udělal pan Coghlan a po vyvolání ji paní pošle.
Včera jsme měli fofr. Bylo hezky a kdejaká nána se k nám hrnula vyblejsknout. V
pátek se s několika známými chystáme na výlet k Owelskému jezeru. Mamince
pozdrav a tobě velikánskou pusu a díky. Slyším je, jak dole hrají na klavír. V sobotu
má být u Grevillského erbu koncert. Po večerech sem chodívá studentík jménem
Bannon, jeho bratranci či co jsou těžká pára a on zpívá od Boylana (málem jsem
napsala od Bivoje Boylana) písničku o těch plážových děvách. Vyřiď mu, že se mu
hihňavá Milly uctivě poroučí. Už končím a upřímně pozdravuji.</p>

<p class="mlpdopisi">Tvá upřímná dcera</p>

<p class="mlpdopispodpisi">MILLY</p>

<p class="mlpdopisbez1radkui">Douška: Promiň tu škrabanici, pospíchám. Pápá. M.</p>

<p class="mlptext2">Včera jí bylo patnáct. Zvláštní, taky zrovna patnáctého.
První narozeniny, co je z domu. Odloučení od rodiny. Vzpomeň si to letní
dopoledne, co se narodila, jak jsi běžel do Denzille Street zatlouct na paní
Thorntonovou. Ohromná stařenka. Co ta asi přivedla robátek na svět. Na první
pohled poznala, že Rudy nedožije. Pánbůh je prosím milostivý. Hned to poznala.
Zůstat naživu, bylo by mu jedenáct.</p>

<p class="mlptext">Tupě civěl na doušku. Promiň tu škrabanici. Pospíchám. Dole
hrají. Vybarvuje se. Kvůli náramku mi v kavárně XL ztropila výstup. Nejedla
dort, nemluvila, ani se na mě nedívala. Drzá holka. Namočil další ovečky do
šťávy a po kouscích dojídal ledvinu. Dvanáct a půl týdně. Moc to není. Taky
mohla dopadnout hůř. Statistka v music-hallu. Studentík. Douškem vystydlého
čaje zapil jídlo. Znovu si pak přečetl dopis: dvakrát.</p>

<p class="mlptext">Však ona si dá pozor. A co když ne? Kdepak, nic se nestalo.
Ale může, toť se ví. Však se dočkám. Rajstajblík. Na štíhlých nožkách lítá po
schodech. Osud. Dospívá. Marnivá: a jak.</p>

<p class="mlptext">S kormutlivou něhou se usmíval do kuchyňského okna. Přistihl
jsem ji tenkrát na ulici, jak si do červena štípe líce. Trochu chudokrevná.
Dlouho se kojila. Při objížďce Kishe tenkrát na <span class="mlpznakkurziva11b">Králi
Erinu.</span> Na té sakramentsky kodrcavé kocábce. Vůbec se nebála. Bledě modrá
šála jí vlála i s vlasy.</p>

<p class="mlpversei">Dolíčky, lokýnky – člověk si neví<br/>
s očima rady, tak se mu jeví.</p>

<p class="mlptext">Plážové děvy. Roztržená obálka. Ruce v kapsách u kalhot,
drožkář na dovolené, prozpěvuje. Rodinný přítel. Kadéře, jak on říká. Osvětlená
přístavní hráz, letní večer, kapela.</p>

<p class="mlpversei">Fešné ty plážové děvy,<br/>
plážové, plážové děvy.</p>

<p class="mlptext">Milly taky. Mladistvé polibky: první. Už je tomu dávno. Paní
Marion. Čte si teď vleže, přebírá vlasy, usmívá se, zaplétá.</p>

<p class="mlptext">Po zádech mu stále silněji přebíhala nyvě mdlobná lítost.
Dojde k tomu, ano. Bránit. Marné: nic nepořídíš. Líbezně lehké dívčí rty. Ono
k tomu dojde. Cítil, jak se mu po celém těle přelévá mdloba. Pranic nepořídíš.
Líbané rty líbají líbané. Syté přilnavé ženské rty.</p>

<p class="mlptext">Jen ať je tam: v dáli. Má co dělat. Pro zábavu chtěla psa.
Třeba si tam zajedu. Srpnové bankovní volno, zpáteční stojí jen dva a půl
šilinku. Jenže to je za šest neděl. Třeba seženu novinářský volňásek. Nebo přes
M’Coye.</p>

<p class="mlptext">Kočka si olízala kožíšek, vrátila se k papíru umazanému od
masa, očichala ho a důstojně vykročila ke dveřím. Ohlédla se po něm a za-mňoukala.
Chce ven. Čeká u dveří, až se otevřou. Jen ať počká. Je podrážděná.
Zelektrizovaná. Ve vzduchu bouřka. Myla se za uchem zády ke krbu.</p>

<p class="mlptext">Připadal si malátný, nacpaný: a tu se mu v útrobách něco
hnulo. Vstal, rozepjal řemen u kalhot. Kočka po něm zamňoukala.</p>

<p class="mlptext">Mňau! odpověděl jí. Počkej, hned budu hotov.</p>

<p class="mlptext">Malátnost: bude vedro. Co by se trmácel po schodech až na
odpočívadlo.</p>

<p class="mlptext">Noviny. Na stolici rád čte. Snad se na mě nebude dobývat
nějaký pavián, až sám.</p>

<p class="mlptext">V zásuvce u stolu našel staré číslo <span class="mlpznakkurziva11b">Delikates.</span> Složil noviny a strčil pod paži,
přistoupil ke dveřím a otevřel. Kočka hebce odhopkala. No jo, chce nahoru a svinout
se na posteli do klubíčka.</p>

<p class="mlptext">Poslouchal, až ji zaslechl:</p>

<p class="mlptext">– Pojď, kočičko, pojď. Jen pojď.</p>

<p class="mlptext">Vyšel zadními dveřmi do zahrady: postál, uši napjaty k sousední
zahradě. Nic se neozývá. Snad rozvěšuje prádlo. Služka je v zahradě. Nádherně.</p>

<p class="mlptext">Sehnut prohlížel řídký řádek máty, vyrostlý u zdi. Tady si
udělám besídku. Popínavé fazole. Psí víno. Musí se to tady celé pohnojit,
prašivá půda. Vysířit. Bez mrvy je každá půda taková. Kuchyňské pomeje. Jíl, co
je to vlastně? Slepice v sousední zahradě: jejich trus je znamenité svrchní
hnojivo. Ale nejlepší je trus od krav, zvlášť po pokrutinách. Chlévní mrva.
Znamenitá na čištění dámských glazé rukaviček. Špína čistí. Taky popel.
Vyhradím si celý pozemek. Tam v koutě vypěstuji hrách. Hlávkový salát. To budu
mít pořád čerstvou zeleninu. Jenže zahrady mívají taky špatnou stránku. Ta
včela či masařka tenkrát na pondělí svatodušní.</p>

<p class="mlptext">Popošel dál. Kdepak mám ostatně klobouk. Nejspíš jsem ho
nasadil zase na háček. Nebo třeba pověsil na zem. Divné, že si to nepamatuji.
Na věšáku je toho moc. Čtyři deštníky, její pršák. To jak jsem sbíral ze země
dopisy. U Draga v krámě zazvonilo. Divné, zrovna jsem na to myslel. Hnědé
napomádované vlasy nad límcem. Dal jsem si jen umýt vlasy a přičesat. Jestlipak
budu mít dopoledne čas na vykoupání. Tara Street. Ten chlap, co tam sedí v pokladně,
prý pomohl k útěku Jamesu Stephensovi. O’Brien.</p>

<p class="mlptext">Má ten Dlugacz ale hluboký hlas. Co to je agenda? Co dál,
slečinko. Chytlavec.</p>

<p class="mlptext">Kopl do vyvrácených dvířek u záchodu. Pozor, neumazat si
kalhoty na pohřeb. Vstoupil dovnitř a pod nízkým dveřním trámem sehnul hlavu.
Dvířka nechal přivřená a v puchu plesnivého vápna a zatuchlých pavučin si
odepjal šle. Než usedl, koukl škvírou po sousedním okně. Král je ve své
kanceláři. Nikde nikdo.</p>

<p class="mlptext">Přičaplý na prkně rozevřel noviny a na holých kolenou si v nich
listoval. Něco nového a lehkého. Času dost. Chvilku to vydrží. Naše odměněná
delikatesa. <span class="mlpznakkurziva11b">Matchamův mistrovský tah.</span>
Napsal p. Philip Beaufoy, Sdružení milovníků divadla, Londýn. Pisatel dostal
podle sazby zlaťák za sloupec. Bylo jich tři a půl. Tři libry a tři šilinky.
Tři libry a třináct a půl šilinku.</p>

<p class="mlptext">Se zadržováním klidně četl první sloupec a s přemáhaným
povolováním načal druhý. Když se pak uprostřed přestal přemáhat, vyprázdnil při
čtení klidně útroby a trpělivě četl dál, včerejší zácpa ho nadobro přešla. Snad
nebyla tak tuhá, aby zas dostal hemoroidy. Ne, tak akorát. Tak. Och. Při zácpě
po jedné tabletce cascara sagrada. Tak to asi v životě chodí. Tisknou kdeco.
Okurková sezóna. Četl dál, pokojně usazený nad vlastním puchem, stoupajícím
vzhůru. Rozhodně slušné. <span class="mlpznakkurziva11b">Matcham si často
vzpomíná na mistrovský tah, jímž si získal smavou čarodějku, která nyní.</span>
Začíná to a končí mravně. <span class="mlpznakkurziva11b">Ruku v ruce.</span>
Znovu přelétl dočtené, a jak nechával klidně odtékat moč, dobromyslně záviděl
p. Beaufoyovi, že to napsal a dostal zaplaceno tři libry a třináct a půl
šilinku.</p>

<p class="mlptext">Nějakou črtu třeba taky svedu. Napsali L. a M. Bloomovi. Co
tak vymyslit příběh na nějaké přísloví, ale které? Mé záznamy na manžetě o tom,
co si ona při oblékání povídá. Nerad se oblékám spolu s ní. Řízl jsem se při
holení. Při zapínání rozparku na sukni si kousala horní ret. Měřil jsem jí čas.
9.15. Jestlipak ti už Robert zaplatil? 9.20. Co měla Greta Conroyová na sobě?
9.23. Co mě to napadlo kupovat tenhle hřeben? 9.24. Po tom zelí jsem celá
nadmutá. Prášek na její lakýrce.</p>

<p class="mlptext">Hbitě si jednu po druhé otírá špičku o punčochu na lýtkách.
Ráno po dobročinném plese, kde Mayova kapela hrála Ponchielliho tanec hodin.
Vysvětlit, jak dopolední hodiny, poledne, podvečer, noční hodiny. Čistila si
zuby. Byla to první noc. Hlavu roztančenou. Dílky vějíře jí cvakaly. Je ten
Boylan zámožný? Má peníze. Proč? Při tanci jsem si všimla, že má příjemný dech.
Nač na to brumlat. Nebo narážet. Byla to včera divná <span class="calibre17">hudba. Zrcadlo bylo zastíněné. Na vlněné blůzce si o plná houpavá ňadra
otřela kapesní zrcátko. Nakoukala do něho. Rýhy pod očima. Těžko říct.</span></p>

<p class="mlptext">Večerní hodiny, dívky v šedém gázu. Noční hodiny se pak
černaly dýkami a maskami na očích. Poetický nápad: růžová, potom zlatá, potom
šedá, potom černá. Jako v životě. Den, potom noc.</p>

<p class="mlptext">Prudce utrhl půl odměněné povídky a vytřel se jí. Potom si
vytáhl kalhoty, připjal šle a zapjal knoflíky. Odstrčil rozviklaná chatrná
dvířka záchodu a z šera vyšel na vzduch.</p>

<p class="mlptext">Odlehčen a osvěžen na těle si v jasném světle pečlivě prohlédl
černé kalhoty, dolní okraje, kolena a podkolení. Kdypak je pohřeb. Musím se
podívat do novin.</p>

<p class="mlptext">Vysoko v povětří to zavrzalo a temně zacvakalo. Zvonky sv.
Jiří. Odzváněly hodinu: hřmotné chmurné železo.</p>

<p class="mlpversei">Bimbam! Bimbam!<br/>
Bimbam! Bimbam!<br/>
Bimbam! Bimbam!</p>

<p class="mlptext">Tři čtvrtě. A ještě: v povětří se ozval svrchní tón a tercie.</p>

<p class="mlptext">Chudák Dignam!</p>

<p class="mlphvezdicky">* * *</p>

<p class="mlptextbez1radku"><span class="calibre19">Podél valníků na
nábřeží sira Johna Rogersona kráčel střízlivě pan Bloom</span>, kolem Windmill Lane,
Leaskovy tírny, kolem poštovního a telegrafního úřadu. Taky jsem mohl udat
tuhle adresu. A kolem námořnického domova. Dal vale jitřnímu lomozu nábřeží a kráčel
po Lime Street. Kbelík odpadků přes rameno, lelkoval poblíž Bradyho domků
jirchářský učedník a pokuřoval čvaňháka. Menší děvčátko s čelem zjizveným vy<span class="calibre17">rážkou po něm pokukovalo a omrzele drželo
potlučenou obruč od sudu</span>. Povím mu, že když kouří, neporoste. Ale jen ať
kouří. Nemá na růžích ustláno! Toho čekání před hospodou a odvádění táty domů.
Pojď, táto, domů k mámě. Mrtvá doba: moc jich tam asi není. Přešel Townsend
Street, minul zachmuřené průčelí Bethelu. El, ovšem: dům: Aleph, Beth. A kolem
Nicholsova pohřebního ústavu. V jedenáct. Dost času. Oč, že to O’Neillovi
vyšlapal Fňukal Kelleher. Zpívá se zavřenýma očima. Potkal jsem ji v parku
zvečera. Za šera. To vám byla nádhera. Fízl. Řekla pak své jméno i adresu s celým
bimbam bimbam gloria. Jistě mu to vyšlapal. Jen ho pochovejte lacino v tomhletomtentononc.
S celým bimbam, bimbam, bimbam, bimbam.</p>

<p class="mlptext">Na Westland row se zastavil před výkladem Belfastské a orientální
čajové společnosti a přečetl si nápisy na staniolových balíčcích: velejemná
směs, nejlepší jakost, rodinný čaj. Dost horko. Čaj. Trochu ho musím sehnat od
Toma Kernana. Jenže na pohřbu mu o něj říct nemohu. Očima zdvořile sledoval
nápisy a přitom smekl, klidně se nadechl pomády a s vláčným půvabem si pravou
rukou přejel čelo i vlasy. Velmi parné dopoledne. Přimhouřenýma očima vyslídil
drobnou smyčku na koženém pásku uvnitř prima klobouku. Zrovna tam. Pravou rukou
sáhl do dýnka klobouku. Rázem vyhmátl za páskem lístek a přendal si ho do
kapsičky u vesty.</p>

<p class="mlptext">To je vedro. Znovu si pravou rukou zvolna přejel: velejemná
směs z nejlepších cejlonských odrůd. Dálný východ. Je tam asi krásně: zahrada
světa, velikánské líné listy, na nichž se dá plavit, kaktusy, květné louky,
hadovité liány, jak se jim říká. Sinhálci se povalují na slunci v <span class="mlpznakkurziva11b">dolce far niente</span><a href="../Text/odysseus_012.html#_ftn68" title="" class="pcalibre1 pcalibre msofootnotereference calibre16" id="_ftnref68"><i class="calibre1">[68]</i></a><span class="mlpznakkurziva11b">.</span> Za celý den nehnou prstem. Z dvanácti měsíců
jich šest prospí. Na hádky moc horko. Je to podnebím. Letargie. Kvítí zahálky.
Žijí hlavně ze vzduchu. Dusík. Skleník v Botanické zahradě. Citlivky. Lekníny.
Okvětní lístky tak malátné, že. Ve vzduchu spavá nemoc. Chodíš po růžových
lístcích. Představ si, že bys měl jíst droby a telecí nožky. Kde byl ten chlap,
co jsem ho kdesi viděl na obrázku? Aha, v Mrtvém moři, plaval naznak, četl si
knihu a měl rozevřený slunečník. Dělej co dělej, nepotopíš se: tak je
prosolené. Protože váha vody, ba ne, váha tělesa ve vodě se rovná váze čeho.
Nebo se snad objem rovná váze? Takový nějaký zákon. Na střední škole Vance při
vyučování praskavě zalamoval prsty. Školní osnova. Praskavá osnova. Co je to
vlastně váha, když se řekne váha? Dvaadvacet stop za vteřinu, za vteřinu. Zákon
volného pádu těles: za vteřinu, za vteřinu. Všechna padají na zem. Země. Zemská
přitažlivost, to je váha.</p>

<p class="mlptext">Zahnul a loudal se přes ulici. Jak si to vykračovala s těmi
klobásami? Takhle nějak. Při chůzi vytáhl z boční kapsy <span class="mlpznakkurziva11b">Svobodáře,</span> rozložil ho, svinul podél jako
taktovku a při každém furiantském kroku si jím tloukl do nohavice. Tvářil se
jakoby nic: jen si tam zaskočit. Za vteřinu, za vteřinu. Za vteřinu znamená
každou vteřinu. Z okraje chodníku vrhl pátravý pohled do dveří pošty. Schránka
na opožděné listovní zásilky. Tady vhoďte. Nikdo. Dovnitř.</p>

<p class="mlptext">Přes mosaznou mřížku podal lístek.</p>

<p class="mlptext">– Došly mi nějaké dopisy? zeptal se.</p>

<p class="mlptext">Poštmistrová šťourala v přihrádce a on si zatím prohlížel
verbovací plakát, na němž parádovali vojáci všech zbraní: špičku taktovky
přitiskl k chřípí a čichal potištěný rotační papír. Asi neodpoví. Posledně
zašel moc daleko.</p>

<p class="mlptext1">Poštmistrová mu přes mřížku podala lístek s dopisem.
Poděkoval a zběžně koukl po obálce psané na stroji.</p>

<p class="mlptextbez1radku1">Pan Jindra Kvitko<br/>
poste restante, poštovní úřad Westland Row,<br/>
Město</p>

<p class="mlptext2">Přece odpověděla. Lístek i dopis strčil do boční kapsy a znovu
si prohlédl parádující vojáky. Kdepak je pluk starého Tweedyho? Odhozeného do
starého železa. Tamhle: beranice a kohoutí chochol. Ne, to je granátník.
Špičaté výložky. Tamhle je: královští dublinští střelci. Červenokabátníci. Moc
nápadní. Proto asi na ně ženské tak jdou. Uniforma. Snáz se dají naverbovat a zexecírovat.
Dopis Maud Gonneové, že by se měli v noci odstranit z O’Connell Street: dělají
irskému hlavnímu městu ostudu. Griffithův list teď spustil stejnou notu: armáda
prolezlá pohlavní chorobou: zámořská velmoc nebo zamořená velmoc. Vypadají
nedomrle: jako zhypnotizovaní. Přímo hleď. Na místě krok. Stolek – lek. Postel –
stel. Královští moníci. Za hasiče ani za policajta se nenahastrošíš. Ještě tak
za zednáře.</p>

<p class="mlptext">Vyloudal se z pošty a zahnul vpravo. Řeči: copak ty jsou
platné. Ruku vsunul do kapsy, ukazovákem zajel pod cíp obálky a škubavě ji
roztrhl. Že by ženské byly nějak náramně opatrné, to se mi nezdá. Prsty vytáhl
dopis a obálku v kapse smačkal. Něco je přišpendleno: možná fotka. Vlasy? Ne.</p>

<p class="mlptext">M’Coy. Honem ho střást. Ještě mě odvede jinam. Nemohu nikoho
vystát, když.</p>

<p class="mlptext">– Nazdar, Bloome. Kampak?</p>

<p class="mlptext">– Nazdar, M’Coyi. Ale jen tak.</p>

<p class="mlptext">– Co zdravíčko?</p>

<p class="mlptext">– Ujde. A vy.</p>

<p class="mlptext">– Jen taktak, řekl M’Coy.</p>

<p class="mlptext">Pohledem si měřil černou kravatu a černé šaty a s šetrnou
úctou se zeptal:</p>

<p class="mlptext">– Stalo se snad… doufám, že nic zlého. Jak vidím, jste…</p>

<p class="mlptext">– Ale kdepak, řekl pan Bloom. To víte, chudák Dignam. Dnes má
pohřeb.</p>

<p class="mlptext">– No ovšem, chudák. Tak je to. V kolik?</p>

<p class="mlptext">Fotka to není. Třeba agnusek.</p>

<p class="mlptext">– V je- v jedenáct, odpověděl pan Bloom.</p>

<p class="mlptext">Zkusím se tam dostat, řekl M’Coy. Říkáte v jedenáct? Až včera
večer jsem se to dověděl. A kdo mi to neřekl. Holohan. Znáte Šmatlu?</p>

<p class="mlptext">– Znám. Přes ulici pozoroval pan Bloom otevřenou kolesku,
stojící před vchodem do Grosvenoru. Portýr vysadil kufr na kozlík. Strnule
stála a čekala, a on, její muž, bratr, byl jí podobný, hledal po kapsách
drobné. Módní plášť s vyhrnutým límcem, dnes ji zahřeje jako houně. Ledabylý
postoj s rukama v našitých kapsách. Jako ta hrdopyška na pólovém zápase. Každá
je povznesená, než se jí dotkneš na pravém místě. Zdání klame. Upjatá, ale ráda
se vzdá. Ctihodná paní a Brutus ctihodný je muž. Jen se jí zmocníš, veta po
škrobenosti.</p>

<p class="mlptext">– Táhl jsem to s Bobem Doranem, už zas drží kvartál, a s tímhletím
Bantamem Lyonsem. Byli jsme tamhle u Conwaye.</p>

<p class="mlptext">Doran, Lyons u Conwaye. Dlaň v rukavičce zdvihla k vlasům. A vtom
se do toho připletl Šmatla. Pod párou. Zvrátil hlavu nazad a zpod přivřených
víček uviděl, jak jí na prudkém slunci svítí světle jelenicové rukavice a štěpování
na hřbetě. Dnes je jasně vidět. Tou vlhkostí vzduchuje asi líp vidět do dálky.
Mluv, aby řeč nestála. Dámská dlaň. Z kterépak strany nastoupí?</p>

<p class="mlptext">– On povídá: <span class="mlpznakkurziva11b">Smutně dopadl
chudák náš známý Paddy. Jaký Paddy?</span> povídám. <span class="mlpznakkurziva11b">Chudáček Paddy Dignam,</span> povídá.</p>

<p class="mlptext">Odjíždějí na venkov: nejspíš do Broadstonu. Tkaničky se jí
pohupují na vysokých hnědých botkách. Ladné chodidlo. Ten se nadělá cirátů s drobnými.
Ona vidí, že po ní koukám. Vždycky pase po někom jiném, pro každý případ. Ještě
jedno želízko v ohni.</p>

<p class="mlptext">– <span class="mlpznakkurziva11b">Proč?</span> povídám. <span class="mlpznakkurziva11b">Co se mu stalo?</span> povídám.</p>

<p class="mlptext">Pyšná: bohatá: hedvábné punčochy.</p>

<p class="mlptext"><span class="calibre17">– Ano, řekl pan Bloom.
Posunul se stranou k M’Coyově promlouvající hlavě. Ona za chvilku nastoupí.</span></p>

<p class="mlptext">– <span class="mlpznakkurziva11b">Co se mu stalo?</span> povídá.
<span class="mlpznakkurziva11b">Je po smrti,</span> povídá. A namouduši, slzy mu
vhrkly do očí. <span class="mlpznakkurziva11b">Že by Paddy Dignam?</span>
povídám. Nevěřil jsem svým uším. Ještě v pátek nebo ne, ve čtvrtek jsem s ním
byl U archy. <span class="mlpznakkurziva11b">Už jo,</span> povídá. <span class="mlpznakkurziva11b">Je po něm. Chudák, v pondělí umřel.</span></p>

<p class="mlptext">Pozor! Pozor! Hedvábný záblesk sytě bílé punčochy. Pozor!</p>

<p class="mlptext">Mezi ně vhoupla nemotorná tramvaj s řinčivým zvoncem.</p>

<p class="mlptext">Přišel o to. Čert aby tě, ty rámusivý pršínose! Pocit
vyhoštěnosti. Ráj a perisky. Vždycky to dopadne stejně. Jen o chvilku. To děvče
v průjezdu na Eustace Street. Bylo to v pondělí, spravovala si podvazek.
Kamarádka jí dělala zeď. <span class="mlpznakkurziva11b">Esprit de corps.</span><a href="../Text/odysseus_012.html#_ftn69" title="" class="pcalibre1 pcalibre msofootnotereference calibre16" id="_ftnref69"><i class="calibre1">[69]</i></a><span class="mlpznakkurziva11b"> </span>Co čumíš?</p>

<p class="mlptext">– Tak, tak, řekl pan Bloom a chmurně povzdechl. Už zas někdo
umřel.</p>

<p class="mlptext">– A jeden z nejlepších, řekl M’Coy.</p>

<p class="mlptext">Tramvaj přejela. Odjeli k mostu okružní trati, rukou v důkladné
rukavici obmykala ocelové držadlo. Fff, fff, v slunci se jí třepetá krajka na
klobouku: fff, f.</p>

<p class="mlptext">– Co paní, má se, doufám, dobře, řekl změněným hlasem M’Coy.</p>

<p class="mlptext">– Ale ano, řekl pan Bloom. Prima, děkuji.</p>

<p class="mlptext">Lhostejně rozvinul taktovku z novin a lhostejně si četl:</p>

<p class="mlpversei">Čím je domov bez<br/>
Švestkovy masové konzervy?<br/>
Něco mu chybí.<br/>
S ní je příbytkem blaha.</p>

<p class="mlptext">– Moje stará zrovna sehnala angažmá. Zatím to nedomluvili.</p>

<p class="mlptext">Už zas ten podfuk s kufrem. Nic se nestane. Na mě si s tím
nepřijdeš.</p>

<p class="mlptext">– Moje taky, řekl. Pětadvacátého má v belfastském Ulster Hallu
zpívat na gala koncertě.</p>

<p class="mlptext"><span class="calibre17">– Vážně? řekl M’Coy. To rád
slyším, kamaráde. Kdopak to organizuje?</span></p>

<p class="mlptext">Paní Marion Bloomová. Ještě nevstala. Královna v svém budoáru
jedla chleba s. Nemá žádnou knihu. U stehna má po sedmi rozloženy ukoptěné
karty. Bruneta a blondýn. Kočka černé chlupaté klubko. Útržek obálky.</p>

<p class="mlpversei">Zdávna<br/>
líbezná<br/>
píseň<br/>
milostná.<br/>
Přichází zdávna milostná…</p>

<p class="mlptext">– Ono je to vlastně turné, řekl zamyšleně pan Bloom. <span class="mlpznakkurziva11b">Líbezná píseň.</span> Utvořil se komitét. Podíl na
výdajích a podíl na zisku.</p>

<p class="mlptext">M’Coy přikývl a potahoval se za strniskový knír.</p>

<p class="mlptext">– Tak, tak. To je dobře.</p>

<p class="mlptext">Měl se k odchodu.</p>

<p class="mlptext">– Jsem rád, že se máte k světu. Však se uvidíme.</p>

<p class="mlptext">– Ano, řekl pan Bloom.</p>

<p class="mlptext">– Ještě něco, řekl M’Coy. Mohl byste mě na pohřbu laskavě
zapsat do seznamu. Rád bych šel, ale třeba se mi to nebude hodit. U Sandycove
někdo utonul, a jestli se najde mrtvola, musím tam s ohledačem zajít. Jestli se
neobjevím, zkrátka mě tam připište.</p>

<p class="mlptext">– Zařídím, řekl pan Bloom a už odcházel. Bez starosti.</p>

<p class="mlptext">– Dobrá, zaradoval se M’Coy. Děkuji, kamaráde. Šel bych, kdyby
to bylo možné. Adié. Stačí C. P. M’Coy.</p>

<p class="mlptext">– Připíšu, ujistil ho pan Bloom.</p>

<p class="mlptext">Nenalítl jsem mu. To tak ještě. S tím si na mě nepřijde. Mám
já to zapotřebí. Na kufry si potrpím. Kůže. Zpevněné rohy, okuté hrany, dvojitý
zámek. Loni mu na wicklowský regatní koncert půjčil kufr Bob Cowley a do dneška
se s ním neshledal.</p>

<p class="mlptext">Jak se tak zvolna ubíral k Brunswick Street, pan Bloom se
usmál. Má stará má taky jeden. Pisklavý pihovatý soprán. Nos jak sekáček.
Celkem hezký: na sentimentální šlágr. Chybí mu šťáva. Ty a já, rozumíš. Jsme na
tom stejně. Samé lichotky. Člověka by dožral. Copak neslyší ten rozdíl? Snad je
trochu takový. Jde mi to proti srsti. Hned jsem si řekl, že mu ten Belfast
dodá. S těmi neštovicemi se to tam, doufám, nezhoršilo. Znovu by se asi očkovat
nedala. Tvoje žena a moje žena.</p>

<p class="mlptext">Jestlipak mě nešpehuje.</p>

<p class="mlptext">Pan Bloom postál na rohu a pohledem těkal po strakatých
reklamách. Cantrellovo a Cochranovo zázvorové pivo (libovonné). Cleryho letní
výprodej. Ne, jde rovnou dál. Vida. Dnes <span class="mlpznakkurziva11b">Lea:</span>
paní Bandman Palmerová. Rád bych ji v ní ještě viděl. Včera hrála <span class="mlpznakkurziva11b">Hamleta.</span> Přestrojena za muže. Třeba byl žena.
Pročpak spáchala Ofelie sebevraždu? Chudák tatínek! Co toho namluvil o Kate Batemanové
v té úloze! Celé odpoledne čekal v Londýně před divadlem Adelphi, než se tam
dostal. Bylo to rok předtím, než jsem se narodil: v pětašedesátém. A Ristoriová
ve Vídni. Jakpak se to jen správně jmenuje? Napsal to Mosenthal. Rachel? Ne.
Ten výjev, co o něm pořád vyprávěl, jak starý slepý Abrahám poznává hlas a prsty
mu ohmatává obličej.</p>

<p class="mlptext">– Hlas Nathanův! Hlas synův! Slyším hlas Nathana, který
opustil otce a bolestí a žalem umírá v mém náručí, který opustil dům otce svého
a opustil Boha otce svého.</p>

<p class="mlptext">Každé slovo je, Leopolde, tak hluboké.</p>

<p class="mlptext">Chudák tatínek! Chudák! Dobře, že jsem nešel dovnitř podívat
se mu na obličej. Ten den! Ach je! Ach je! Fuj. No, třeba mu tak bylo líp.</p>

<p class="mlptext">Pan Bloom zahnul za roh a šel kolem utahaných drožkářských
koní. <span class="calibre17">Marné na to myslit. Je chvíle pytlíku
s obrokem. Neměl jsem toho M’Coye</span> potkat.</p>

<p class="mlptext">Došel až k nim a slyšel chroustání zlatistého ovsa, slabé
přežvykování zubů. Vprostřed ovšem sladce čpavé koňské moči ho plnýma srnčíma
očima sledovali, jak šel kolem. Jejich Eldorado. Ubozí trulanti. Dlouhé hlavy v
pytlíku s obrokem o ničem nevědí a o nic se nestarají. Nažerou se a nemluví.
Žrádla a zaopatření mají až dost. A jsou vykleštěni: mezi stehny jim schlíple
klimbá gumový pahýl. Třeba i tak jsou <span class="calibre17">šťastni.
Hodná hovádka na pohled. Ržát ovšem dovedou velmi protivně.</span></p>

<p class="mlptext">Vytáhl dopis z kapsy a vložil si ho do novin, které držel v ruce.
Co kdyby jí tady vběhl do cesty. Jistější to bude v postranní ulici.</p>

<p class="mlptext">Minul drožkářskou boudu. Divný život mají ti fiakristi
pojíždějící za každého počasí, z místa na místo, v libovolnou dobu a na
libovolný příkaz, bez vlastní vůle. <span class="mlpznakkurziva11b">Voglio e non.</span>
Hned bych jim dal nějakou cigaretu. Bodří. Jak jedou kolem, něco si letmo
houknou. Zamručel:</p>

<p class="mlpversei">La ci darem la mano<br/>
La la lala la la.</p>

<p class="mlptext">Zahnul do Cumberland Street, popošel pár kroků a zůstal stát,
chráněn nádražní zdí. Nikdo. Meadova dřevěná ohrada. Poskládané klády. <span class="calibre17">Bouračky a činžáky. Opatrně překročil nebe-peklo-ráj
se zapomenutým kamínkem. Ani živáčka. Poblíž ohrady dřepělo samotinké dítě nad
kuličkami a šikovným palcem střílelo na čáru. Z teplé římsy se dívala moudrá</span>
číča, mžouravá sfinga. Škoda je vyrušovat. Mohamed si odřízl kus pláště, aby ji
neprobudil. Tak je otevřu. Taky jsem hrával kuličky, když jsem chodil do školy
k té staré paní. Měla ráda rezedu. Škola paní Ellisové. A pana? Otevřel dopis
vložený do novin.</p>

<p class="mlptext1">Kvítko. Je to asi. Žluté kvítko s lisovanými plátky. To se
tedy nezlobí? Copak píše?</p>

<p class="mlpdopisbez1radkui">Milý Jindro,</p>

<p class="mlpdopisbez1radkui">poslední psaní, které jsi mi napsal, jsem dostala a
moc Ti za ně děkuju. Mrzí mě, že se Ti mé poslední psaní nelíbilo. Pročpak jsi
přiložil známky? Hrozně se na Tebe hněvám. Kdybych Tě tak mohla za to
vytrestat. Řekla jsem Ti, že jsi rošťák, protože to zásvětí nemám ráda. Pověz
mi, prosím, co to závětí vlastně znamená. Nejsi doma šťasten, chudinko
rošťáčku? Kdybych Ti tak mohla nějak pomoct. Pověz mi, prosím, co si o mně
chudince myslíš. Kolikrát mě napadá, jaké máš krásné jméno. Milý Jindro, kdypak
se sejdeme? Ani tušení nemáš, jak často na Tebe myslím: tolik mě dosud žádný
mužský nepřitahoval. Je mi až hanba. Napiš mi, prosím, dlouhé psaní a pověz mi
toho víc. Jestli nenapíšeš, vytrestám Tě, to si pamatuj. Jestli, rošťáku,
nenapíšeš, tak víš, co Ti udělám. Ach, tolik toužím se s Tebou setkat. Jindro
milený, neodmítej mou prosbu, nebo mě přejde trpělivost. Potom Ti všechno
povím. Sbohem, ty moje roští. Moc mě dnes bolí hlava a <span class="mlpznakkurziva11b"><span class="calibre23">obratem</span></span>
napiš své roztoužené</p>

<p class="mlpdopispodpisi">Martě.</p>

<p class="mlpdopisbez1radkui">Douška: Rozhodně mi pověz, jakou voňavku užívá Tvá
žena. Chci to vědět.</p>

<p class="mlptext2">Se vší vážností odšpendlil kvítko, čichl k němu, jak bylo
vyčichlé, a zastrčil je do kapsičky u srdce. Květomluva. Tu mají rády, protože
ji není slyšet. Nebo ho zas otrávenou kytkou zahubí. Pomalu vykročil, znovu
pročítal dopis a občas si nějaké slůvko zamumlal. Hrozně se tulipány na tebe
miláčku hněvám mužíček vytrestat když ne prosím chudinko pomněnka tolik toužím
fialky milený růže kdypak se brzo chudobka sejdeme ty rošťáku rulík žena
Martina voňavka. Po přečtení vyndal dopis z novin a zastrčil si ho zpátky do
postranní kapsy.</p>

<p class="mlptext">Rty se mu rozchlíply mdlým veselím. Docela jiná proti tomu
prvnímu dopisu. Jestlipak ho psala sama. Naoko se durdí: já, dívka z dobré
rodiny, bezvadné pověsti. Co kdybychom se sešli někdy v neděli po růženci.
Děkuji: o to nestojím. Obvyklé milenecké mrouskání. A potom uhýbat za roh. Jako
když mi vyvádí Molly. Doutník uklidní. Narkotikum. Podruhé zajdu dál. Rošťáku:
vytrestám: bodejť, bojí se slov. Proč nebýt surový. Rozhodně to zkusím. Po
troškách.</p>

<p class="mlptext">Ohmatával v kapse dopis, až z něho vytáhl špendlík. Hm,
obyčejný špendlík. Odhodil ho na silnici. Někde ze šatů: něco jím měla
spíchnuté. Divné. Co jich mívají. Není růže bez trní.</p>

<p class="mlptext">V hlavě mu hučely nízko laděné dublinské hlasy. Ty dvě coury
tu noc v Coombe, v dešti zavěšené do sebe.</p>

<p class="mlpversei">Z kalhotek vypad Marii špendlík,<br/>
moc strachu vystála,<br/>
ať nespadnou,<br/>
ať nespadnou.</p>

<p class="mlptext">Co? Ony. Moc mě bolí hlava. Nejspíš má růžičky. Třeba sedí
celý den u psacího stroje. Zrakové napětí škodí žaludečním nervům. Jakou
voňavku užívá tvá žena? Záhada. Kdo to jakživ slyšel?</p>

<p class="mlptexti">Ať nespadnou.</p>

<p class="mlptext">Marta, Marie. Někde jsem ten obraz viděl, už nevím, jestli
starý originál nebo kýčařský padělek. Sedí u nich a hovoří. Záhadný. Zrovna tak
by poslouchal ty dvě coury z Coombe.</p>

<p class="mlptexti">Ať nespadnou.</p>

<p class="mlptext">Pěkná podvečerní nálada. Nač se plahočit. Jen si pohov:
pokojný soumrak: všechno pusť z hlavy. Zapomeň. Vyprávěj, kde jsi všude byl,
jaké tam mají divné mravy. Ta druhá, co má džbán na hlavě, shání večeři: ovoce,
olivy, chladňoučkou vodu ze studny, studivé jako ta díra v ashtownské hradbě.
Musím si vzít papírový pohárek, až zas půjdu na klusácké dostihy. Ona
poslouchá, oči má velké, tmavé, vlahé. Jen jí povídej: dál a dál: všechno jí
vypověz. Potom povzdech: mlčení. Dlouhý, předlouhý odpočinek.</p>

<p class="mlptext">Cestou pod železničním mostem vytáhl obálku, rázně ji roztrhal
a cucky rozházel na silnici. Někde ze šatů: něco jím měla spíchnuto. Cucky se v
zavlhlém vzduchu rozlétly a snášely dolů, až se celé bílé třepotavě snesly k zemi.</p>

<p class="mlptext">Jindra Kvitko. Tak by se dal roztrhat třeba šek na sto liber.
Cár papíru. Lord Iveagh si dal jednou v Irské bance vyplatit milión na
sedmimístný šek. Co se dá na ležáku vydělat. A přece jeho bratr lord Ardilaun
si prý musí převlékat košili čtyřikrát za den. V pokožce se mu líhnou vši a jiný
hmyz. Milión liber, počkat. Pinta za dvě pence, kvart za čtyři pence, galon
ležáku za osm pencí, ba ne, galon ležáku za šilink a čtyři pence. Dvacet děleno
jednou a čtyřmi: nějakých patnáct. Ano, správně. Patnáct miliónů barelů ležáku.</p>

<p class="mlptext">Cože, barelů? Galonů. Milión barelů, i to je dost.</p>

<p class="mlptext">Nad hlavou mu rachotil vlak do Dublinu, jeden vagón za druhým.
Sudy mu drnkaly v hlavě: v nich se šplouchal a kvedlal kalný ležák. Vylítly
špunty, vyřinula se mohutná kalná povodeň, hrnula se po celé <span class="calibre17">rovině, zalévala blata a líným pivním vírem
unášela širokolisté květy pěny.</span></p>

<p class="mlptext">Zatím už došel k otevřenému zadnímu vchodu Všech svatých.
Vkročil do předsíně, smekl, vytáhl z kapsy lístek a znovu si ho zastrčil za
kožený pásek. Sakra. Taky jsem mohl z M’Coye vyrazit volný lístek do
Mullingaru.</p>

<p class="mlptext">Na dveřích stejné oznámení. Veledůstojný pán John Conmee, T.
J., bude kázat o svatém Petru Claverovi a o afrických misiích. Spaste milióny
Číňanů. Jakpak to asi těm pohanským Číňánkům vykládají. Unce opia je jim
milejší. Nebešťané. Smrdí jim to kacířstvím. Taky za Gladstonovo obrácení
konali modlitby, když už skoro nevěděl o sobě. Protestanti jsou zrovna takoví.
Obraťme ThDr. Williama J. Walshe na pravou víru. V muzeu leží na boku jejich
bůh Buddha. Hoví si dlaň na líci. Hoří voňavé tyčinky. Žádné <i class="calibre1">Ecce homo</i><a href="../Text/odysseus_012.html#_ftn70" title="" class="pcalibre1 pcalibre msofootnotereference calibre16" id="_ftnref70">[70]</a>! Trnová koruna a kříž.
Chytře vymyšleno svatý Patrik trojlístek. Jídelní tyčinky? Conmee: Martin Cunningham
ho zná: něco lepšího. Škoda že jsem nešel na něho, aby vzal Molly do sboru, šel
jsem na pátera Farleyho, který vypadal hloupý, jenže hloupý nebyl. Oni je k tomu
vedou. Ten nepůjde v namodralých brejlích křtít černochy, až z něho pot poteče.
Ty blýskavé brejle by se jim líbily. Rád bych je viděl, jak s odulými pysky
sedí v kruhu před ním a celí pryč ho poslouchají. Zátiší. Chlemtají to asi jako
mléko.</p>

<p class="mlptext"><span class="calibre17">Chladný pach posvátného
kamene ho zval dál. Vystoupil po vyšlapaných schůdkách, strčil do otáčecích
dveří a zadem vešel potichu dovnitř.</span></p>

<p class="mlptext">Něco tam mají: nějaká mariánská družina. Škoda že tak prázdno.
Pěkné a nenápadné sejít se tady s nějakým děvčetem. Kdo je tvůj bliž<span class="calibre17">ní? Při pomalé hudbě celou hodinu k sobě
přituleni. Ta žena na půlnoční</span>. V sedmém nebi.</p>

<p class="mlptext">V lavicích klečely ženy, na krku karmínovou ohlávku, a klopily
hlavu. Hlouček jich poklekl u oltářní mřížky. Podél nich chodil kněz, něco
mumlal a tu věc držel v rukou. U každé se zastavil, vytáhl hostii, otřepal z ní
pár kapek (to je ve vodě?) a zručně jí ji vložil do úst. Schýlila klobouk i hlavu.
Další: drobná stařena. Kněz se shýbl a vložil jí to do úst a pořád něco mumlal.
Latinsky. Další. Zavři oči a otevři ústa. Cože? Corpus. Tělo. Mrtvé tělo. Ta
latina je dobře vymyšlena. Předem je obloudí. Hospic pro umírající. Zdá se, že
to nežvýkají, jenom polykají. Báječný nápad: jíst mrtvolu po kouscích, to je
něco pro lidožrouty.</p>

<p class="mlptext">Ustoupil stranou a pozoroval jejich slepé masky, jak jedna po
druhé kráčí hlavní lodí a hledá své místo. Pokročil k lavici, usedl do kouta a hrál
si s kloboukem a novinami. Co to musíme nosit za hrnce. Klobouk by měl padnout
přesně na hlavu. Tu a tam kolem něho stále ještě skláněly hlavu v karmínové
ohlávce a čekaly, až se jim to v žaludku rozpustí. Něco jako macesy: jakési pečivo:
nekvašený chléb. Vida je. O co, že jsou z toho celí šťastní. Lízátko. A jak.
Taky se tomu říká chléb andělský. Tkví v tom velká myšlenka, trochu ti připadá,
že máš v sobě království boží. Prvokomunikanti. Za krejcar sučuku. Jsou pak
jedna rodina, docela jako divadlo, ve všem úplná shoda. Bodejť. To si myslím. Není
tak smutno. V naší družině. Odcházejí celí rozjaření. Pojistná záklopka. Hlavní
je, jestli tomu doopravdy věříš. Léčení v Lourdech, vodstvo zapomenutí, zjevení
v Knocku, krvácející sochy. Tamhle vedle zpovědnice usnul nějaký stařík. Proto
to chrápání. Slepá víra. Spočiň v náručí božího království. To ti ukonejší bol.
Procitneš až za rok.</p>

<p class="mlptext">Díval se, jak kněz zastrkuje ciborium až dozadu, pokleká před
ním, až je mu pod tou krajkovinou, co má na sobě, vidět velkou šedou podrážku.
Co kdyby mu tak povolil špendlík na. Nevěděl by, co počít. Holý zadek. Na
zádech má písmena I.N.R.I.<a href="../Text/odysseus_012.html#_ftn71" title="" class="pcalibre1 pcalibre msofootnotereference calibre16" id="_ftnref71">[71]</a>
Ba ne: I.H.S.<a href="../Text/odysseus_012.html#_ftn72" title="" class="pcalibre1 pcalibre msofootnotereference calibre16" id="_ftnref72">[72]</a>
Jednou jsem se na to zeptal Molly a ona mi to řekla. Já hříchy spáchal, ba ne:
já hříchy snímám, tak je to. A to druhé: Ježíš naše radost jediná.</p>

<p class="mlptext">Kdybychom se sešli někdy v neděli po růženci. Neodmítej mou
prosbu. V závoji a v ruce černou kabelku. Šero a za ní světlo. Třeba je tady s tou
mašlí na krku a potají tropí to druhé. Ta jejich povaha. Ten chlap, co před
soudem zradil Nezdolné, chodil sem, jmenoval se Carey, chodil sem každé ráno k přijímání.
Do tohohle kostela. Peter Carey. Ba ne, to jak myslím na Petra Clavera. Denis
Carey. Představte si. Doma žena a šest dětí. A on pořád chystá vraždu. Tihle
pámbíčkáři, to jméno je na ně jak ulité, bývají poťouchlí. Ani v obchodě
nejednají poctivě. Ba ne, ona tady není: květinka: kdepak. Roztrhal jsem
ostatně tu obálku? Ano: pod mostem.</p>

<p class="mlptext">Kněz vytíral kalich: rázně vyzunkl usazeninu. Víno. Vypadá to
vznešeněji, než kdyby pil, nač jsou oni zvyklí, třeba Guinnessův ležák nebo
nějaký abstinentní nápoj, Wheatleyho dublinskou chmelovinu nebo Cantrellovo a Cochranovo
zázvorové pivo (libovonné). Jim z něho ani kapku: víno na koukání: dostanou jen
to druhé. Moc z toho nemají. Zbožná lest, ale mají recht: kdejaký ochlasta,
jeden horší než druhý, by se za nimi trousil a loudil na nich hlt. Divné celé
to ovzduší. Recht. Docela recht.</p>

<p class="mlptext">Pan Bloom se ohlédl na kůr. Hrát se nebude. Škoda. Kdopak tady
hrává na varhany? Starý Glynn uměl ten nástroj rozezpívat, <span class="mlpznakkurziva11b">vibrato:</span> v Gardiner Street prý dostával padesát
liber ročně. Hlas zněl Molly ten den krásně, Rossiniho <span class="mlpznakkurziva11b">Stabat Mater</span><a href="../Text/odysseus_012.html#_ftn73" title="" class="pcalibre1 pcalibre msofootnotereference calibre16" id="_ftnref73"><i class="calibre1">[73]</i></a><span class="mlpznakkurziva11b">.</span> Napřed měl kázání páter Bernard Vaughan.
Kristus, nebo Pilát? Kristus, ale celý večer nás tím nezdržuj. Chceme hudbu.
Šoupání nohou přestalo. Jehlu upadnout by bylo slyšet. Poradil jsem jí, ať
nasadí hlas tamhle do rohu. Slyšel jsem, jak se rozlehl, plně, a lidi hned
zdvihli hlavu:</p>

<p class="mlptexti">Quis est homo!<a href="../Text/odysseus_012.html#_ftn74" title="" class="pcalibre1 pcalibre msofootnotereference calibre16" id="_ftnref74">[74]</a></p>

<p class="mlptext">Ta stará posvátná hudba bývá nádherná. Mercadante: Sedmero
posledních slov. Mozartova dvanáctá mše: to její <span class="mlpznakkurziva11b">Gloria.</span>
Starým papežům záleželo na hudbě, na umění a sochách a všemožných obrazech.
Třeba takový Palestrina. To se jim žilo. Prozpěvovat žalmy je zdravé, odbudou si
hodinky, potom vaří likéry. Benediktinku. Zelenou chartreusku. Zato s těmi
kleštěnci v chóru to drobet přehnali. Co je to vlastně za hlas? Zní jim asi
divně po jejich vlastním silném basu. Labužníci. Potom už asi nic necítí.
Uklidní se. Nic je netrápí. Ztloustnou, toť se ví. Jsou z nich žrouti,
vyčouhlí, nohatí. Kdožpak ví. Kleštěnec. Taky východisko.</p>

<p class="mlptext">Viděl, jak se kněz poklonil, políbil oltář, otočil se a požehnal
všechen lid. Všichni se pokřižovali a vstali. Pan Bloom se rozhlédl, vstal a shora
se díval přes povstalé kloboučky. Při evangeliu se stojí, toť se ví. Všichni
zas poklekli a on klidně usedl na lavici. Kněz sestoupil od oltáře, tu věc
držel před sebou a latinsky si s ministrantem odpovídali. Potom kněz poklekl a četl
z lístku:</p>

<p class="mlptext">– Bože, útočiště naše a sílo…</p>

<p class="mlptext">Pan Bloom natahoval krk, aby pochytil slova. Anglicky. Tu kost
jim hodí. Trochu si vzpomínám. Kdy jsi byl naposled na mši? Slavnou a neposkvrněnou
Pannu. Jejího snoubence Josefa. Petra a Pavla. Zajímavější by bylo vědět, oč
jde. Organizace je to jistě skvělá, běží jak hodiny. Zpověď. Kde komu je třeba.
Všechno vám tedy povím. Pokání. Uložte mi, prosím, trest. Mají v tom velkou
zbraň. Větší než lékař nebo advokát. Žena celá žhavá do. A já jsem šššššš. A to
jste čačačačača? A proč jste? Ona pokukuje po svém snubním prstenu a hledá
výmluvu. Dionýsova chodba stěny mají uši. Manžel se s úžasem dozví. Boží
žertík. Ona pak vyjde ze zpovědnice. Lítosti tak za kventlík. Půvabný stud. U oltáře
se pomodlí. Zdrávas Maria a Svatá Maria. Květiny, kadidlo, tekoucí svíce.
Skrývá ruměnec. Armáda spásy křiklavá imitace. K shromáždění promluví
napravená nevěstka. Jak jsem nalezla Hospodina. Jsou to fištróni, tam v Římě:
jde jim to jak na drátkách. Co nahrabou peněz. A těch odkazů: nynějšímu panu
faráři k naprosto volnému <span class="calibre17">použití. Při
otevřených dveřích nechť veřejně slouží mše za spásu mé duše. </span>Mužské a ženské
kláštery. Ten kněz z Fermanagh, co vypovídal v dědickém sporu. Ničím se nedal
zastrašit. Na všechno měl hotovou odpověď. Za svobodu a vyvýšení svaté matky
církve. Církevní učitelé: zmapovali církvi celou teologii.</p>

<p class="mlptext">Kněz se modlil:</p>

<p class="mlptext">– Svatý Michaeli, archanděle, chraň nás v boji. Proti zlosti a
úkladům ďáblovým budiž nám záštitou (přikážiž jemu Bůh, pokorně prosíme): ty
pak, kníže vojska nebeského, Satana a jiné duchy zlé, kteří ke zkáze duší
světem obcházejí, božskou mocí do pekla svrhni.</p>

<p class="mlptext">Kněz s ministrantem vstali a odešli. Po všem. Ženy tam ještě
zůstaly: děkovná pobožnost.</p>

<p class="mlptext">Už abych se hnul. Bratr Cinkač. Ještě přijde vybírat. Zaplať
velikonoční příspěvek.</p>

<p class="mlptext">Vstal. Safra. To jsem měl pořád tyhle dva knoflíky u vesty
rozepjaty? Ženy to baví. Zlobí se, když jí to hned. Proč jsi mi to už dřív
neřekl. Ona to člověku vůbec neřekne. Zato vy. Promiňte, slečno, tuhle máte
(fff!) takové smítko (fff!). Nebo zas vzadu sukně, povolený rozparek. Svit
luny. Samy jsou raději, když je člověk neupravený. Ještě štěstí, že to nebylo
kousek jižněji. Jak procházel chrámovou lodí, nenápadně se <span class="calibre17">zapjal a hlavním vchodem vyšel na denní světlo.
Nevidomě postál u kropenky</span> ze studeného černého mramoru a zatím jedna
věřící před ním a druhá za ním kradmo smočila ruku v silně opadlé svěcené vodě.
Tramvaje: valník z Prescottovy barvírny: vdova ve smutku. Jen proto jsem si jí
všiml, že mám sám na sobě smuteční oblek. Nasadil si klobouk. Kolikpak máme? A čtvrt.
Času dost. Dám si tedy udělat tu vodičku. Ale kde? Aha, jako posledně. U Swenyho
na Lincoln Place. Lékárníci se málokdy stěhují: Zelené a zlaté vývěsní džbánky
se jim těžko přenášejí. Drogerie Hamiltona Longa, založená v roce potopy.
Poblíž je hugenotský hřbitov. Někdy si tam zajdu.</p>

<p class="mlptext">Po Westland Row se ubíral směrem na jih. Jenže předpis je v druhých
kalhotách. Ach, zapomněl jsem v nich taky klíček od domu. Je to otrava, ten
funus. Jenže on za to, chudák, nemůže. Kdypak jsem si ji dal posledně udělat?
Počkat. Teď si vzpomínám, měnil jsem sovereign. Bylo to asi prvního nebo
druhého. Však on si to v knize předpisů najde.</p>

<p class="mlptext">Drogista obracel list za listem. Čpí něčím písečným a vysušeným.
Lebka scvrklá. A stará. Hledání kamene mudrců. Alchymisti. Drogy vybičují, ale
urychlují stárnutí. Po nich otupělost. Proč? Reakce. Celý život jediná noc.
Mění se tím celá povaha. Po celý den žít mezi bylinami, mastmi, dezinfekčními
prostředky. Ty jeho alabastrové kelímky. Moždíř s tloukem. Aq. Dist. Fol. Laur.
Te Virid. Už ta vůně člověka vykurýruje jako zvonek u zubaře. Mastičkář. Sám by
si měl něco předepsat. Elektuar nebo emulzi. Kdo první utrhl bylinu a léčil se
jí, byl dost kurážný. Opatrnosti nezbývá. Je tady krámů, že by stačily člověka
narkotizovat. <span class="calibre17">Zkouška: modrý litmusový papír
zbarvuje načerveno. Chloroform. Nadměrná dávka opia. Uspávadla. Nápoje lásky.
Paragorický makový sirup</span> se nehodí na kašel. Ucpává póry a zhušťuje
hlen. Jediný lék jsou jedy. Mimo nadání člověka vyléčí. Příroda si umí poradit.</p>

<p class="mlptext">– Asi před čtrnácti dny, prosím?</p>

<p class="mlptext">– Ano, řekl pan Bloom.</p>

<p class="mlptext">Čekal u pultu a vdechoval čpavý pach léků, prašný suchý puch
hubek a luf. Co času zabere povídání o tom, co člověka bolí a trápí.</p>

<p class="mlptext"><span class="calibre17">– Olej ze sladkých mandlí a
benzoidová tinktura, řekl pan Bloom, k tomu</span> roztok z pomerančových
květů…</p>

<p class="mlptext">Pleť má z toho namouduši běloučkou jako z vosku.</p>

<p class="mlptext">– A ještě bílý vosk, řekl.</p>

<p class="mlptext"><span class="calibre15">Víc tím vynikne čerň jejích
očí. Jak jsem si nasazoval knoflíčky u manžet, koukala po mně, přikrývku až na očích,
Španělka, sama se očichávala. Nejlepší bývají domácké předpisy: na zuby jahody:
kopřivy s dešťovou vodou: prý taky ovesná kaše máčená v podmáslí. Pleťová
výživa. Jeden královnin syn, nebyl to albánský vévoda?, měl jenom jednu kůži.
Ano, Leopold. Máme celkem tři. Kazí je bradavice, otlačeniny a pihy. Ale chtěl
jsi ještě voňavku. Jakou voňavku užívá tvá. </span><span class="mlpznakkurziva11b">Peau d’ Espagne.</span><a href="../Text/odysseus_012.html#_ftn75" title="" class="pcalibre1 pcalibre msofootnotereference calibre16" id="_ftnref75"><i class="calibre1">[75]</i></a>
Pomerančový květ. Čisté jádrové mýdlo. Voda osvěžuje. Pěkně tady ta mýdla voní.
Času dost. Tamhle za rohem se vykoupat. Hammam. Turecké lázně. Masáž. V pupku
se usazuje špína. Od hezké dívky by to bylo hezčí. Taky se mi zdá, že sám. Ano,
sám. Odbudu si to v lázni. Divná choutka, že sám. Voda k vodě. Příjemné s užitečným.
Škoda, na masáž nebude kdy. Celý den pak budu svěží. Funus dost skličuje.</p>

<p class="mlptext">– Tak, prosím, řekl drogista. Dělá to dva a devět. Lahvičky
jste si přinesl?</p>

<p class="mlptext">– Ne, řekl pan Bloom. Tak mi to prosím namíchejte. Stavím se
později a taky si vezmu jedno tohle mýdlo. Zač jsou?</p>

<p class="mlptext">– Po čtyřech, prosím.</p>

<p class="mlptext">Pan Bloom zvedl jeden bochánek k chřípí. Sladký citrónový
vosk.</p>

<p class="mlptext">– Tohle si vezmu, řekl. To bude tři a jeden.</p>

<p class="mlptext">– Ano prosím, řekl drogista. Až se sem vrátíte, můžete to
prosím zaplatit najednou.</p>

<p class="mlptext">– Dobrá, řekl pan Bloom.</p>

<p class="mlptext">Odcoural z krámu, pod paží novinový obušek, v levé dlani mýdlo
zabalené do chladivého obalu.</p>

<p class="mlptext">Do podpaždí mu zahlaholil a sáhl Bantam Lyons:</p>

<p class="mlptext">– Nazdar, Bloome, copak to máme za noviny. Dnešní? Ukaž.</p>

<p class="mlptext">U všech všudy, už zas si oholil kníry! Dlouhý studený horní
pysk. To aby vypadal mladší. Ten ale vypadá pitomě. A je mladší než já.</p>

<p class="mlptext">Žlutými prsty se začernalými nehty rozvinul Bantam Lyons
obušek. Taky by se měl umýt. Spláchnout špínu. Dobré jitro, už ses namydlil
Pearsovým mýdlem? Na ramenou má lupy. Měl by si namazat vlasy.</p>

<p class="mlptext">– Rád bych se podíval, co je s tím francouzským koníkem, co
dnes poběží, řekl Bantam Lyons. Tak sakra, kde to je.</p>

<p class="mlptext">Šustil složenými listy a po vysokém límci rejdil bradou. Svědí
ho po holení. Tuhý límec, přijde o vlasy. Noviny mu nechám a tak se ho zbavím.</p>

<p class="mlptext">– Jen si je nech, řekl pan Bloom.</p>

<p class="mlptext">– Ascot. Zlatý pohár. Počkat, brumlal Bantam Lyons. Minoutku.
Maximum. Druhý.</p>

<p class="mlptext">– Stejně bych je zahodil.</p>

<p class="mlptext">Bantam Lyons rázem zvedl hlavu a zašilhal.</p>

<p class="mlptext">– Cože, ozval se zostra.</p>

<p class="mlptext"><span class="calibre17">– Nech si je, říkám,
odpověděl pan Bloom. Zrovna bych je byl zahodil.</span></p>

<p class="mlptext">Bantam Lyons chvíli rozvažoval a přitom šilhal: potom nacpal
rozevřené listy panu Bloomovi zpátky do náruče.</p>

<p class="mlptext">– Já to risknu, řekl. Děkuju, tumáš.</p>

<p class="mlptext">A už pelášil ke Conway’s Corner. Šťastnou cestu, ušáku.</p>

<p class="mlptext">Pan Bloom si s úsměvem noviny zas pěkně poskládal do čtverce a
uložil do nich mýdlo. Ten chlap ale vypadá přihlouple. Tyhle sázky. Úplný mor.
Poslíčkové kradou, aby vsadili šestipeník. Vsaď si a vyhraješ velikánského
kyprého krocana. Za tři penny štědrovečerní hody. Kvůli sázení spáchal Jack
Fleming zpronevěru a upláchl do Ameriky. Má hotel. Takoví se nevracejí.
Egyptské hrnce.</p>

<p class="mlptext">S chutí kráčel k lázeňské mešitě. Aspoň připomíná mešitu,
pálené cihly, minarety. Vida, dnes jsou v koleji závody. Na kolejní bráně si
prohlédl podkovovité oznámení: cyklista zkroucený jak preclík. Mizerný plakát.
Měli ho udělat okrouhlý jako kolo. Špice: hry, hry, hry. Píst velkými písmeny:
kolej. Aby si toho každý všiml.</p>

<p class="mlptext">Tamhle u vrátnice stojí Hornblower. Neškodí být s ním zadobře:
třeba mě někdy pustí dovnitř. Uctivá poklona, pane Hornblowere. Poklona, pane.</p>

<p class="mlptext">Opravdu nádherné počasí. Takový by měl být život napořád.
Kriketové počasí. Rozesazení kolem dokola pod plachtovými slunečníky. Podání
za podáním. Aut. Tady to neumějí hrát. Šest branek nula. A přece prudkým úderem
proti obráncům rozbil kapitán Buller okno v Kildarestreetském klubu. Jarmak v Donnybrooku,
to je něco pro ně. Praskaly lebky, když se do toho vložil M’Carthy. Horká vlna.
Nepotrvá. Proud žití plyne stále dál, co v proudu žití zahlédnem, to je nám nejdražší.</p>

<p class="mlptext">Užij koupele: čistá vana s vodou, chladný smalt, lahodně
vlažný proud. Toto je tělo mé.</p>

<p class="mlptext">Už předem viděl své bledé tělo, ponořené po celé délce, nahé,
v klíně tepla, jak se maže voňavým rozpouštivým mýdlem a zas obmývá. Viděl
citrónově žlutý trup i končetiny, jak se přes ně přelévají a čeří vlnky a zlehka
ho poponášejí: pupek, masité poupě masa: a viděl, jak mu návodě plynou tmavé,
husté kadeře ohanbí, jak plynou chlupy proudu kolem zplihlého otce tisíců, jak
plyne ochablý květ.</p>

<p class="mlphvezdicky">* * *</p>

<p class="mlptextbez1radku">Do rozvrzaného kočáru první vsunul hlavu v cylindru
Martin Cunningham, vpeřil se dovnitř a usedl. Za ním vstoupil pan Power, a jak
byl dlouhý, opatrně se shýbl.</p>

<p class="mlptext">– Jen dál, Šimone.</p>

<p class="mlptext">– Po vás, řekl pan Bloom.</p>

<p class="mlptext">Pan Dedalus si honem nasadil klobouk, vkročil do kočáru a řekl:</p>

<p class="mlptext">– Tak ano, tak ano.</p>

<p class="mlptext"><span class="calibre19">– Jsme tady všichni? zeptal
se Martin Cunningham. Jen pojďte, Bloome.</span></p>

<p class="mlptext">Pan Bloom vstoupil a usedl na prázdné místo. Přitáhl dvířka,
pevně je přibouchl, až držela. Jednu ruku provlékl držadlem a z otevřeného
kočárového okna vážně vyhlížel na stažené rolety v aleji. Jedna se odsunula:
vykoukla nějaká stařena. Nos přimáčkla na okenní tabulku. Děkuje osudu, že ji
to minulo. Zvláštní, jak se zajímají o mrtvolu. Jsou rády, když odcházíme, však
něco vystojí, když přicházíme. To je tak něco pro ně. Šuškyšušky v koutku.
Šukají v pantoflích, aby snad neprocitl. Potom ji chystají do hrobu. Strojí.
Molly s paní Flemingovou stelou lůžko. Přitáhni ji víc k sobě. Náš rubáš.
Člověk neví, kdo na něho bude po smrti sahat. Namydlit a napomádovat. Nehty a vlasy
se myslím stříhají. Kousek se schová do obálky. Stejně ještě porostou. Špinavá
práce.</p>

<p class="mlptext">Všichni čekali. Nikdo nic neříkal. Nejspíš se nakládají věnce.
Sedím na něčem tvrdém. Aha, v zadní kapse mám to mýdlo. Raděj je přendám.
Počkám, až se to hodí.</p>

<p class="mlptext">Všichni čekali. Najednou bylo slyšet otáčení kol vpředu, potom
blíž, potom dupot kopyt. Trhnutí. Kočár se vrzavě a rozviklaně rozjel. Za nimi
se ozval další dusot a vrzot kol. Rolety v aleji táhly kolem, taky dům č. 9
zející dokořán, s klepátkem zavinutým do flóru. Krokem.</p>

<p class="mlptext">Pořád čekali a otrkávali si kolena, až se nakonec stočili a jeli
podél tramvaje. Tritonville Road. Kola hrčela po dláždění a tabulky v zasklených
dvířkách řinčely jako divé.</p>

<p class="mlptext">– Kudypak nás to veze? zeptal se do obou oken pan Power.</p>

<p class="mlptext">– Irishtown, řekl Martin Cunningham. Ringsend. Brunswick
Street.</p>

<p class="mlptext">Pan Dedalus přitakal, jak hleděl ven.</p>

<p class="mlptext">– Pěkný starý zvyk, řekl. To jsem rád, že nevymizel.</p>

<p class="mlptext">Chvíli každý svým oknem pozorovali, jak kolemjdoucí smekají
čepice a klobouky. Úcta. Za Watery Lane odbočil kočár z kolejí na hladší
silnici. Panu Bloomovi neušel křepký mladík v černém obleku a s širákem na
hlavě.</p>

<p class="mlptext">– Tamhle jde, Dedale, váš známý, řekl.</p>

<p class="mlptext">– Kdopak?</p>

<p class="mlptext">– Váš syn a dědic.</p>

<p class="mlptext">– A kde? nahnul se k protějším dvířkám pan Dedalus.</p>

<p class="mlptext">Kočár jel kolem odkrytých kanálů a vykopaných hromádek před
činžáky, překymácel se za roh, zahnul zpátky na tramvajové koleje a najektavých
kolech ujížděl dál. Pan Dedalus se opřel dozadu a řekl:</p>

<p class="mlptext">– Byl s ním ten hulvát Mulligan? Ten jeho <span class="mlpznakkurziva11b">fidųs Achates?</span></p>

<p class="mlptext">– To ne, řekl pan Bloom. Šel sám.</p>

<p class="mlptext">– Ten bude u tety Sally, řekl pan Dedalus, u té gouldingovské
pakáže, u toho účetnického ochmelky a toho tatínkova hovínka, Kristýnky, moudré
dcerky, která zná svého otce.</p>

<p class="mlptext">Pan Bloom se nevesele usmál na Ringsend Road. Bratří
Wallaceové, továrna na láhve. Dodderský most.</p>

<p class="mlptext"><span class="calibre17">Richie Goulding se svou
aktovkou. Firmě říká Goulding, Collis a Ward.</span> Humor mu trochu zkysl.
Býval kdysi pěkné kvítko. V neděli ráno tančil na Stamer Street valčík s Ignatiem
Gallaherem, na hlavě přišpendleny dva klobouky své domácí. Celé noci proflámoval.
Teď se mu to mstí, bolí ho z toho záda. Žena mu je nahřívá žehličkou. On si
myslí, že to rozežene pilulkami. A zatím jsou to chlebové kuličky. Asi
šestsetprocentní výdělek.</p>

<p class="mlptext">– Zapadl do peleše lotrovské, zavrčel pan Dedalus. Ten
Mulligan je ve všem všudy sprostý, nenapravitelný halama. Jeho pověst smrdí po
celém Dublině. Ale s pomocí Pánaboha a jeho nejsvětější matky nedám si to vzít
a jednou napíšu jeho matce nebo tetě nebo kdo to vlastně je, že bude koukat jak
tele na nová vrata. Však já mu zvochluju zadek.</p>

<p class="mlptext">Překřikoval rachot kol.</p>

<p class="mlptext">– To tak, aby mi kazil syna její panchartský synovec. Syn
nějakého poskoka, co prodával svíčky v krámě u mého bratrance Petra Pavla M’Swineyho.
To zas ne.</p>

<p class="mlptext">Zmlkl. Pan Bloom zatékal od jeho zlostných vousů k vlídné tváři
pana Powera a k fraku i vážně pokyvující bradě Martina Cunninghama. Paličatý
křikloun. Nedá na syna dopustit. Dobře dělá. Má se čeho držet. Kdyby tak byl
Rudy zůstal naživu. Vidím ho, jak dospívá. Slyším u nás jeho hlas. V etonském
úboru se prochází s Molly. Můj syn. Vidím se v jeho očích. Byl by to divný
pocit. Ze mě vzešlý. Čirá náhoda. Bylo to asi to dopoledne v Raymond terrace,
stála u okna a dívala se, jak jsou dva psi přímo u ochranné zídky v nejlepším.
Seržant se na ni zdola zazubil. Měla na sobě tu krémovou sukni s rozparkem,
který nikdy nesešila. Pojď si, Poldy, zašoupat. Bože, já bych k smrti ráda. Tak
začíná život.</p>

<p class="mlptext">Otěhotněla. Koncert v Greystones musela odřeknout. Nosila mého
syna. Byl bych mu v životě pomáhal. Ano, pomáhal. Aby se postavil na vlastní
nohy. A taky německy se naučil.</p>

<p class="mlptext">– Moc jsme se opozdili? zeptal se pan Power.</p>

<p class="mlptext">– O deset minut, pohlédl na hodinky Martin Cunningham.</p>

<p class="mlptext">Molly. Milly. Stejná, jenže zředěná. To její rabijácké klení.
Sakulente! Krupice česnek! Ale moc milá. Co nevidět z ní bude žena. Mullingar.
Přemilý papínek. Studentík. Ano, ano: taky žena. Život. Život.</p>

<p class="mlptext"><span class="calibre19">Kočár se houpal dopředu,
dozadu, až v něm čtvero trupů poskakovalo.</span></p>

<p class="mlptext">– Taky nám mohl dát Fňukal lepší spřežení, řekl pan Power.</p>

<p class="mlptext">– To mohl, řekl pan Dedalus, kdyby ho netrápilo to šilhání.
Rozumíte mi.</p>

<p class="mlptext">Přimhouřil levé oko. Martin Cunningham si zpod stehna smetal
nějaké drobty.</p>

<p class="mlptext">– Propánakrále, řekl, co to má být? Snad ne drobty?</p>

<p class="mlptext">– Někdo tady, zdá se, nedávno pořádal piknik, řekl pan Power.</p>

<p class="mlptext">Všichni nadzdvihli stehna a nelibě si změřili plesnivá kožená
sedadla bez knoflíků. Pan Dedalus pokrčil nos, zamračil se a řekl:</p>

<p class="mlptext">– Třeba se mýlím. Co ty myslíš, Martine?</p>

<p class="mlptext">– Taky mi to bylo nápadné, řekl Martin Cunningham.</p>

<p class="mlptext">Pan Bloom znovu dosedl na stehno. Ještě že jsem se vykoupal.
Nohy mám docela čisté, to cítím. Škoda, že mu paní Flemingová líp nezaštupovala
punčochy.</p>

<p class="mlptext">Pan Dedalus odevzdaně vzdychl.</p>

<p class="mlptext">– Koneckonců je to zcela přirozené.</p>

<p class="mlptext">– Jestlipak se dostavil Tom Kernan? zeptal se Martin
Cunningham a mírně si zakroutil špičku kníru.</p>

<p class="mlptext">– Ano, odpověděl pan Bloom. Je vzadu s Nedem Lambertem a s Hynesem.</p>

<p class="mlptext">– A kde je Fňukal Kelleher? zeptal se pan Power.</p>

<p class="mlptext">– Na hřbitově, řekl Martin Cunningham.</p>

<p class="mlptext">– Ráno jsem potkal M’Coye, řekl pan Bloom. Prý se vynasnaží
přijít.</p>

<p class="mlptext">Kočár zůstal stát.</p>

<p class="mlptext">– Copak se stalo?</p>

<p class="mlptext">– Nejde to dál.</p>

<p class="mlptext">– A kde jsme?</p>

<p class="mlptext">Pan Bloom vystrčil hlavu z okna.</p>

<p class="mlptext">– Hlavní průplav, řekl.</p>

<p class="mlptext">Plynárna. Léčí prý černý kašel. Milly ho naštěstí nedostala.
Chudinky děti! Svíjejí se v křečích, až celé zmodrají. Příšerné. Proti jiným
celkem moc nestonala. Jenom spalničky. Odvar z lněného semínka. Spála,
chřipková epidemie. Reklama pro smrt. Nepropaste vhodnou příležitost. Tamhle
psí útulek. Chudák starý Athos! Buď na Athose hodný, Leopolde, to je mé
poslední přání. Buď vůle tvá. Až do hrobu jsme jich poslušni. Načmáral to v posledním
tažení. Vzal si to k srdci, utrápil se. Klidné psisko. Taková mívají staří
lidé.</p>

<p class="mlptext">Na klobouk mu cákla kapka. Couvl hlavou a naráz pokropila
přeprška šedé kostky tečkami. Každá zvlášť. Divné. Jako přes cedník. Však jsem
si to myslel. Vrzaly mi boty, už si vzpomínám.</p>

<p class="mlptext">– Počasí se mění, řekl klidně.</p>

<p class="mlptext">– Škoda že nezůstalo hezky, řekl Martin Cunningham.</p>

<p class="mlptext">– Na venkově potřebují déšť, řekl pan Power. Už zas svítí.</p>

<p class="mlptext">Pan Dedalus zamžoural přes brejle po zastřeném slunci a mlčky
zlořečil obloze.</p>

<p class="mlptext">– Je nespolehlivá jako dětská prdelka, řekl.</p>

<p class="mlptext">– Už jsme se rozjeli.</p>

<p class="mlptext">Strnulá kočárová kola se roztočila a trupy se zakolébaly.
Martin Cunningham si rázněji zakroutil špičku knírů.</p>

<p class="mlptext">– Tom Kernan byl včera večer ohromný, řekl. A Paddy Leonard ho
parodoval přímo před ním.</p>

<p class="mlptext">– Jen si dej, Martine, od něho vyprávět, horlil pan Power. Jen
počkej, Šimone, ať ti poví, jak Ben Dollard zpíval <span class="mlpznakkurziva11b">Ostříhance.</span></p>

<p class="mlptext"><span class="calibre17">– Ohromně, holedbal se
Martin Cunningham. <span class="mlpznakkurziva11b">Jak on tu prostou písničku,
Martine, zazpíval, to bylo podání tak řízné, že jsem to jakživ neslyšel.</span></span></p>

<p class="mlptext">– Řízné, zasmál se pan Power. Na to on si potrpí. A taky na
dodatečné aranžmá.</p>

<p class="mlptext">– Jestlipak jste četli řeč Dana Dawsona? zeptal se Martin
Cunningham.</p>

<p class="mlptext">– Já ještě ne, řekl pan Dedalus. Kde je?</p>

<p class="mlptext">– V dnešních novinách.</p>

<p class="mlptext"><span class="calibre17">Pan Bloom vyndal noviny z náprsní
kapsy. Musím jí tu knihu vyměnit.</span></p>

<p class="mlptext">– Ne, ne, pospíšil si pan Dedalus. Až potom, prosím.</p>

<p class="mlptext">Pan Bloom zatěkal ke kraji novin a prohlédl smuteční oznámení.
Callan, Coleman, Dignam, Fawcett, Lowry, Naumann, Peake, kterýpak Peake to asi
je? ten od firmy Crosbie a Alleyne? to ne, Sexton, Urbright. Na odřeném
chatrném papíře tiskařská čerň bledne rychle. Poděkování Květince. Navždy
odešel. V nevýslovném žalu jeho. Ve stáří 88 let po dlouhé a bolestné chorobě.
Zádušní mše měsíc po smrti. Quinlan. Sladký Ježíši, slituj se nad jeho duší.</p>

<p class="mlpversei">Měsíc je to, co nám drahý Jindra<br/>
skonal, z očí hořké slzy kanou.<br/>
Rodina se nad ním stále rmoutí,<br/>
v nebi se s ním těší na shledanou.</p>

<p class="mlptext">Jestlipak jsem tu obálku roztrhal? Ano. Kampak jsem dal její
dopis, když jsem si ho v lázních přečetl? Chmátl si na kapsu u vesty. Je tam.
Drahý Jindra skonal. Než mě přejde trpělivost.</p>

<p class="mlptext">Obecná škola. Meadova ohrada s dřívím. Stanoviště drožkářů.
Jenom dva jsou tam. Podřimují. Nalití jak slívy. Natvrdlé palice. Další vozí
zákazníka. Je to hodina, co jsem šel kolem nich. Drožkáři přede mnou smekli.</p>

<p class="mlptext">Přímo u páně Bloomova okna se proti tramvajovému sloupu kolmo
vztyčila výhybkářova záda. Nedalo by se vynalézt něco automatického, aby kolo
samo o moc šikovnější? Ten chlap by pak přišel o zaměstnání. Jenže by se tím
novým vynálezem zaměstnal jiný.</p>

<p class="mlptext">Starodávná koncertní dvorana. Nic na pořadu. Nějaký člověk v světle
hnědých šatech, se smuteční páskou na rukávu. Moc netruchlí. Čtvrtsmutek. Asi
se do rodiny přiženil.</p>

<p class="mlptext">Minuli ponurou, chmurnou kazatelnu kostela sv. Marka, za
železničním podjezdem projeli kolem Královnina divadla: mlčky. Plakáty. Eugene
Stratton. Paní Bandmann Palmerová. Jestlipak se večer dostanu na <span class="mlpznakkurziva11b">Leu.</span> Tak jsem si říkal. Nebo na <span class="mlpznakkurziva11b">Killarneyskou lilii.</span> Operní společnost Elstera
Grimese. Senzační nový program. Mokré lesklé programy na příští týden. <span class="mlpznakkurziva11b">Švanda na Bristolu.</span> Martin Cunningham mi sehnal
volňáska do Gaiety. Nějakou holbu mě to bude stát. Prašť jak uhoď.</p>

<p class="mlptext">Odpoledne má přijít. Kvůli jejím písním.</p>

<p class="mlptext">Plasto. Nad kašnou pamětní bysta sira Philipa Cramptona. Copak
byl zač?</p>

<p class="mlptext">– Má úcta? řekl Martin Cunningham a na pozdrav zasalutoval.</p>

<p class="mlptext">– On nás nevidí, řekl pan Power. Ale ano, vidí. Má úcta.</p>

<p class="mlptext">– A kdo? zeptal se pan Dedalus.</p>

<p class="mlptext">– Bivoj Boylan, řekl pan Power. Tamhle si větrá faldy.</p>

<p class="mlptext">Zrovna jsem na něho myslel.</p>

<p class="mlptext">Pan Dedalus se přes ně natáhl a pozdravil. Místo odpovědi mu
ode dveří Červené banky bleskl bílým kotoučem slamáku: a byl pryč.</p>

<p class="mlptext">Pan Bloom si prohlédl nehty na levé ruce, potom na pravé. Ano,
nehty. Je v něm něco víc, než oni ona vidí. Kouzla. Největší mizera z celého
Dublinu. Z toho je živ. Ony to někdy vycítí, co je kdo zač. Pudově. Ale takový
lump. Nehty. Dívám se na ně: pěkně ořezané. A potom: samotinká přemýšlí. Tělo
jí trochu zvláční. Je to znát, znám to z dřívějška. Čímpak to je, snad se kůže
dost rychle nesmrskne, když tělo změkne. Ale tvar zůstane. Tvar pořád zůstane.
Záda. Boky. Buclaté. Ten večer, jak se strojila na ples. Košile jí uvízla mezi
zadními líčky.</p>

<p class="mlptext">Spokojeně sepjal ruce mezi koleny a bezvýrazným pohledem
zatékal po jejich tvářích.</p>

<p class="mlptext">Pan Power se zeptal:</p>

<p class="mlptext">– A jak to, Bloome, vypadá s tím koncertním turné?</p>

<p class="mlptext"><span class="calibre19">– Moc dobře, řekl pan
Bloom. Zní to slibně. Znamenitý nápad, toť se ví…</span></p>

<p class="mlptext">– A co vy, pojedete taky?</p>

<p class="mlptext">– To ne, řekl pan Bloom. Musím totiž za nějakou soukromou
záležitostí do clareského hrabství. Mají se objet přední města. Co se prodělá v
jednom, v druhém se zas vydělá.</p>

<p class="mlptext">– Správně, řekl Martin Cunningham. Mary Andersonová je zrovna
na turné.</p>

<p class="mlptext">– A účinkující máte dobré?</p>

<p class="mlptext">– Impresária jí dělá Louis Werner, řekl pan Bloom. Ano, bude
to samá elita. J. C. Doyle, a jak doufám, John MacCormack a. Vůbec ti nejlepší.</p>

<p class="mlptext">– A milostivá, usmál se pan Power. To nejlepší nakonec.</p>

<p class="mlptext">Pan Bloom rozevřel ruce, máchl jimi, jako by se zdvořile
bránil, a zas je sevřel. Smith O’Brien. Někdo tam položil kytku. Nějaká žena.
Nejspíš výročí smrti. Ať žije dlouhá léta. Při objíždění pomníku od Farrella
jim kočár neslyšně srazil ničím nezapřená kolena.</p>

<p class="mlptext">Ničky: z chodníku jim cpal své zboží nějaký ošuntělý stařík a otvíral
ústa: ničky.</p>

<p class="mlptext">– Čtyři tkaničky za penny.</p>

<p class="mlptext">Pročpak ho vyškrtli z rejstříku. Míval kancelář v Hume Street.
Stejná firma jako Mollyin jmenovec. Tweedy, waterfordský královský návladní. Má
z těch dob ještě cylindr. Pozůstatek dávného důstojenství. Taky ve smutku.
Hrozně sešel, ubožák! Hotový ošlapek. Mele z posledního O’Callaghan.</p>

<p class="mlptext">A milostivá. Za deset minut půl dvanácté. Vstala. Přišla
uklízet paní Flemingová. Při česání si brouká: <span class="mlpznakkurziva11b">voglio
e non vorrei.</span> Ba ne: <span class="mlpznakkurziva11b">vorrei e non.</span>
Prohlíží si konečky vlasů, jestli se netřepí. <span class="mlpznakkurziva11b">Mi
trema un poco il.</span><a href="../Text/odysseus_012.html#_ftn76" title="" class="pcalibre1 pcalibre msofootnotereference calibre16" id="_ftnref76"><i class="calibre1">[76]</i></a>
Krásněji zní hlas na <span class="mlpznakkurziva11b">tre:</span> lkavý tón.
Drozdík mnohohlásek. Drozd. Slovo drozd je pro to pravý výraz.</p>

<p class="mlptext">Přelétl pohledem zachovalého pana Powera. Prokvetlý na
spáncích. Milostivá: usmál se. Já jsem mu úsměv oplatil. Úsměvem se vyjádří
všelicos. Třeba pouhá zdvořilost. Hodný člověk. Jestlipak je něco na tom, že si
nějakou vydržuje. Nepříjemná věc pro ženu, že prý, kdopak mi to jen říkal,
spolu neobcují. Brzo ho to omrzí, to si člověk může myslit. Ano, Crofton ho
jednou večer potkal, jak jí nese libru masa na řízek. Co bývala zač? Kelnerka v
Jury. Nebo snad v Moiře.</p>

<p class="mlptext">Projeli pod širokohávnou sochou Osvoboditele.</p>

<p class="mlptext">Martin Cunningham rýpl pana Powera.</p>

<p class="mlptext">– Z kmene Ruben, řekl.</p>

<p class="mlptext">Z černobradého čahouna, o holi pajdajícího kolem Elverovy
nárožní hospody U slona, zahlédli na hřbetě rozevřenou křivou ruku.</p>

<p class="mlptext">– V celé své dávné spanilosti, řekl pan Power.</p>

<p class="mlptext">Pan Dedalus pohlédl za pajdavcem a líbezně pronesl:</p>

<p class="mlptext">– Čert aby ti hrb zlámal!</p>

<p class="mlptext">Pan Power se válel smíchy, a jak kočár míjel Grayův pomník,
zakryl si před oknem obličej.</p>

<p class="mlptext">– Všichni jsme za ním byli, řekl neomaleně Martin Cunningham.</p>

<p class="mlptext">Střetl se s Bloomovým pohledem. Pohladil si bradu a dodal:</p>

<p class="mlptext">– Skoro všichni.</p>

<p class="mlptext">Najednou se pan Bloom před svými společníky rozpovídal.</p>

<p class="mlptext"><span class="calibre17">– Znáte tu povedenou
anekdotu, co koluje o Rubenovi J. a jeho synovi?</span></p>

<p class="mlptext">– O tom lodníkovi? řekl pan Power.</p>

<p class="mlptext">– Jo. To se povedlo, co?</p>

<p class="mlptext">– A jak je to? zeptal se pan Dedalus. Já jsem to neslyšel.</p>

<p class="mlptext">– Šlo o nějaké děvče, a tak si řekl, že ho uklidí na ostrov
Man, ale když už byli oba…</p>

<p class="mlptext">– Cože? zeptal se pan Dedalus. To ten zatrapecený výrostek?</p>

<p class="mlptext">– Jo, řekl pan Bloom. Oba jeli k lodi a on se vám chtěl utopit…</p>

<p class="mlptext">– Utopit Barabáše! křikl pan Dedalus. Kéž by Pámbu dal!</p>

<p class="mlptext">Pan Power se zakrytými nozdrami rozřehtal.</p>

<p class="mlptext">– On ne, řekl pan Bloom, to syn…</p>

<p class="mlptext">Martin Cunningham mu bez okolků přetrhl řeč.</p>

<p class="mlptext">– Ruben J. se synem se hrnuli po říčním nábřeží na manskou
loď, a najednou se mu ten nezdara vytrhne a přes zídku rovnou do Liffey.</p>

<p class="mlptext">– Propánakrále! polekal se pan Dedalus. Je po něm?</p>

<p class="mlptext">– Po něm? křikl Martin Cunningham. Kdepak! Nějaký lodník
popadl bidlo a za pásek u kalhot ho vylovil a vysadil otci až na nábřeží.
Polomrtvého. Celé město se tam sběhlo.</p>

<p class="mlptext">– Ano, řekl pan Bloom. Ale největší legrace je…</p>

<p class="mlptext">– A za to, že synovi zachránil život, řekl Martin Cunningham,
dal Ruben J. lodníkovi dvoušilink.</p>

<p class="mlptext">Pan Power vyrážel z dlaně potlačovaný smích.</p>

<p class="mlptext">– Taky že jo, dotvrdil Martin Cunningham. Hrdinsky. Stříbrný
dvoušilink.</p>

<p class="mlptext">– To se povedlo, co? vyhrkl pan Bloom.</p>

<p class="mlptext">– O šilink a osm penny se předal, řekl suše pan Dedalus.</p>

<p class="mlptext">V kočáře se nerušeně rozlehl páně Powerův tlumený smích.</p>

<p class="mlptext">Nelsonův sloup.</p>

<p class="mlptext">– Osm švestek za penny! Osm za penny!</p>

<p class="mlptext">– Měli bychom se tvářit vážně, řekl Martin Cunningham.</p>

<p class="mlptext">Pan Dedalus povzdychl.</p>

<p class="mlptext">– Však on, chudáček Paddy, by nám ten smích neměl za zlé. Těch
anekdot co se navyprávěl.</p>

<p class="mlptext">– Pánbůh mi to odpusť! řekl pan Power a prsty si utřel zavlhlé
oči. Chudák Paddy! Když jsem ho naposledy viděl zdravého jak řípa, ani mě
nenapadlo, že se takhle za ním povezu. Odešel nám.</p>

<p class="mlptext">– Poctivější človíček klobouk na hlavě nenosil, řekl pan
Dedalus. Odešel náhle.</p>

<p class="mlptext">– Mrtvice, řekl Martin Cunningham. Srdce.</p>

<p class="mlptext">Smutně si klepl na prsa.</p>

<p class="mlptext">Brunátný obličej: rozpálený. Moc chmeloviny. Lék na červený
nos. Pij ostošest, až ti zfialoví. Ta barva ho stála hromadu peněz.</p>

<p class="mlptext">Pan Power ustaraně zíral na míjející domy.</p>

<p class="mlptext">– Chudáček, řekl, smrt měl náhlou.</p>

<p class="mlptext">– Nejlepší smrt, řekl pan Bloom.</p>

<p class="mlptext">Vykulili na něho oči.</p>

<p class="mlptext">– Žádné trápení. Za chvilku je po všem. Jako když umře ve
spaní.</p>

<p class="mlptext">Nikdo ani nemukl.</p>

<p class="mlptext">Mrtvá strana ulice, tahleta. Ve dne chabý provoz, realitní
kancelář, abstinentní hotel, Falconerova železniční kancelář, administrativní
střední škola, Gillovo knihkupectví, katolický klub, slepecký ústav. Čím to?
Něco za tím vězí. Slunce nebo vítr. Vojáčci a kuchty. Pod patronátem nebožtíka
pátera Mathewa. Základní kámen pro Parnellův pomník. Mrtvice. Srdce.</p>

<p class="mlptext">Klusem se kolem Rotundy přehnali bílí koně s bílými chocholy.
Rakvička se jen mihla. Honem to pohřbít. Smuteční kočár. Svobodná. Vdané mají
černou. Staří mládenci grošovanou. Jeptiška šedohnědou.</p>

<p class="mlptext">– Smutné, řekl Martin Cunningham. Děcko.</p>

<p class="mlptext">Slézová a vrásčitá trpasličí tvář, jakou měl malý Rudy.
Trpasličí tělíčko, zplihlé jako kyt, v bíle vyložené bedýnce. Hradí dobročinný
pohřební spolek. Penny týdně na kousek pažitu. Náš. Maličký. Drobeček. Robátko.
Nic to nebylo. Omyl přírody. Když je zdravé, může za to matka. Když ne, tak
mužský. Mnoho zdaru příště.</p>

<p class="mlptext">– Ubožátko, řekl pan Dedalus. Má to odbyté.</p>

<p class="mlptext">Do kopce na Rutland Square kočár zpomalil. Kosti vytřeste mu.
Žebráku ubohému. Po kamení. Je konec všemu.</p>

<p class="mlptext">– Uprostřed života, řekl Martin Cunningham.</p>

<p class="mlptext">– Ale ze všech nejhorší, řekl pan Power, je ten, kdo si sáhne
na život.</p>

<p class="mlptext">Martin Cunningham rázně vytáhl z kapsy hodinky, odkašlal si a zas
je zastrčil.</p>

<p class="mlptext">– Největší hanba pro rodinu, podotkl pan Power.</p>

<p class="mlptext">– Toť se ví, pominutí smyslů, řekl důrazně Martin Cunningham.
Musíme to posuzovat shovívavě.</p>

<p class="mlptext">– Kdo to spáchá, je prý zbabělec, řekl pan Dedalus.</p>

<p class="mlptext">– Nám soudit nepřísluší, řekl Martin Cunningham.</p>

<p class="mlptext">Užuž by byl pan Bloom promluvil, ale znovu sevřel rty. Martin
Cunningham poulí oči. Teď je zas odvrací. Sympatický, lidský člověk.
Inteligentní. Obličej jako Shakespeare. Pro každého utrousí dobré slovo. Nad
tímhletím a nad vražděním nemluvňat tady neznají slitování. Odepřou křesťanský
pohřeb. Dřív mu v hrobě vráželi kůl do srdce. Jako by je už dávno neměl
probodené. Někdy se pozdě kají. Našli ho v říčním korytě, držel se rákosí.
Koukl po mně. Jeho hrozná žena, ta pijatyka. Znovu a znovu jí zařizuje
domácnost a ona mu skoro každou sobotu odveze nábytek do zastavárny. Dělá mu
peklo. Kamenné srdce by se nad ním ustrnulo. V pondělí ráno se začíná znova.
Opře se do kolesa. Božínku, ta asi vypadala ten večer, co tam byl u nich
Dedalus, však mi to vyprávěl. Na mol opilá rejdila po domě s Martinovým deštníkem.</p>

<p class="mlpversei">Pokloňte se gejši,<br/>
asijské perle<br/>
ze všech nejpěknější.</p>

<p class="mlptext">Odvrátil ode mě oči. On to ví. Kosti vytřeste mu.</p>

<p class="mlptext">To odpoledne, co se konalo ohledání. Na stole lahvička s červenou
vinětou. Hotelový pokoj s loveckými obrázky. Bylo dusno. Slunce proráželo
škvírami žaluzií. Ohledačovy veliké, chlupaté uši. Podomkova výpověď. Napřed se
mu zdálo, že spí. Potom zahlédl v jeho obličeji žluté šmouhy. Byl svezlý k nohám
postele. Nález: přílišná dávka léků. Nezaviněná smrt. Dopis. Mému synu
Leopoldovi.</p>

<p class="mlptext">Má po bolesti. Už se neprobudí. Konec všemu.</p>

<p class="mlptext">Kočár drkotavě ujížděl do Blessington Street. Po kamení.</p>

<p class="mlptext">– Nějak uháníme, zdá se mi, řekl Martin Cunningham.</p>

<p class="mlptext">– Nedej Pámbu, aby nás vyklopil, řekl pan Power.</p>

<p class="mlptext">– To doufám ne. Zítra budou v Německu velké závody. Pohár Gordona
Bennetta.</p>

<p class="mlptext">– Hrome, to jo. Bude to, namouduši, stát za podívání.</p>

<p class="mlptext">Jen zabočili do Berkeley Street, od Nádrže jim přes hlavy a za
nimi vyhrával nějaký flašinet říznou odrhovačku. Kelly tu nebyl náhodou? Ka a dvě
el a tvrdé y? Smuteční pochod ze Saula. V tom je můj Tonda celý. Nechal mě
sedět na prdeli. Pirueta. <span class="mlpznakkurziva11b">Mater misericordiae.</span>
Eccles Street. Tamhle můj dům. Velké stavení. Tamhle zas ústav pro
nevyléčitelné. Moc potěšitelné. Mariánský útulek pro umírající. Márnice hned
vedle. Tam umřela stará paní Riordanová. Vypadají strašně, ty ženské. Krmí ji
ze šálku a lžicí jí otírají hubu. A potom jak umírá, přistaví jí k posteli
zástěnu. Byl to hodný studentík, co mi ošetřil to včelí bodnutí. Prý přešel do
porodnice. Od jedné krajnosti do druhé.</p>

<p class="mlptext">Kočár cvalem zahnul za roh a zůstal stát.</p>

<p class="mlptext">– Co se zas stalo?</p>

<p class="mlptext">Vedví rozděleným houfem táhla za okny cejchovaná dobytčata, na
měkkých kopytech se courala a oháňkou si pošlehávala po zaneřáděném kostnatém
hřbetě. Vedle nich a mezi nimi pobíhaly a strachem blekotaly vybrakované ovce.</p>

<p class="mlptext">– Vystěhovalci, řekl pan Power.</p>

<p class="mlptext">– Hybaj! hulákal honák a bičem je práskal po bocích. Hybaj!
Táhni pryč!</p>

<p class="mlptext">Čtvrtek, bodejť. Zítra se poráží. Bulíci. Cuffe je prodal po
nějakých sedmadvaceti librách za kus. Nejspíš do Liverpoolu. Hovězí pečeně pro
milou Anglii. Skupují ty nejšťavnatější. Pátá čtvrtka přichází nazmar: celý ten
hrubý odpad, kůže, srst, rohy. Za rok to vydá fůru peněz. Výdělek z porážky.
Vedlejší jateční zplodiny na usně, mýdlo, margarín. Jestlipak jim v Clonsillu
klape to zařízení na odstraňování zkaženého masa z vlaku.</p>

<p class="mlptext">Kočár projel houfem.</p>

<p class="mlptext">– Proč si město nezřídí tramvajovou linku od brány parku až na
nábřeží, to mi nejde do hlavy, řekl pan Bloom. Všecek ten dobytek by se dal ve
vagónech odvézt až na loď.</p>

<p class="mlptext">– A netarasil by cestu, řekl Martin Cunningham. Pravda. Mělo
by.</p>

<p class="mlptext">– Ano, řekl pan Bloom, a taky jsem si kolikrát říkal, že máme
mít městské pohřební tramvaje jako v Miláně. Vést trať až k hřbitovním vratům a
mít zvláštní tramvaje, s furgonem a kočárem a se vším všudy. Rozumíte, jak to
myslím?</p>

<p class="mlptext">– To by tak hrálo. A co lůžkový a jídelní vůz?</p>

<p class="mlptext">– Fňukalovi z toho moc nekouká, podotkl pan Power.</p>

<p class="mlptext">– A proč, pan Bloom se otočil po panu Dedalovi. Vždyť by to
bylo slušnější než cválat tam po dvou vedle sebe.</p>

<p class="mlptext">– No, má to něco do sebe, uznal pan Dedalus.</p>

<p class="mlptext">– A přestaly by, řekl Martin Cunningham, takové výjevy jako
třeba ten, jak se za Dunphym furgon převrhl a rakev vyklopil na ulici.</p>

<p class="mlptext">– Bylo to příšerné, zatvářil se poděšeně pan Power, a mrtvola
se válela na ulici.</p>

<p class="mlptext">– První v zatáčce za Dunphym. Pohár Gordona Bennetta.</p>

<p class="mlptext">– Pámbu s námi, řekl zbožně Martin Cunningham.</p>

<p class="mlptext">Bum! Na hromadě. Rakev třískla na ulici. Rozbila se. Vylítl z ní
Paddy Dignam a všecek ztuhlý v příliš velkém hnědém obleku se skutálel do
prachu. Rudý obličej: teď šedý. Rozevřená ústa. Ptá se, co se to děje: správně
se mají zavřít. Rozevřená vypadají děsivě. Vnitřnosti se pak rychle rozkládají.
Lépe všechny otvory ucpat. Ano, ten taky. Voskem. Svěrací sval povolí. Všechno
zapečetit.</p>

<p class="mlptext">– U Dunphyho, hlásil pan Power, jak kočár zahnul vpravo.</p>

<p class="mlptext">Dunphyho nárožní hospoda. Smuteční kočáry tam zajíždějí
spláchnout žal. Zastávka po cestě. Prima poloha pro hospodu. Na zpáteční cestě
se tady asi zastavíme a napijeme na jeho zdraví. Dolej ten útěšný nápoj. Ten
životní elixír.</p>

<p class="mlptext">Ale co kdyby se to opravdu stalo. Jestlipak by krvácel, kdyby
se při tom drcnutí píchl o hřebík. Možná že ano, možná že ne. Podle toho kde.
Krevní oběh přestane. Trochu krve by z tepny přece jen prosáklo. Měli by se
raději pochovávat v červeném: v tmavočerveném.</p>

<p class="mlptext">Mlčky ujížděli po Phibsborough Road. Cvalem projel kolem
prázdný furgon: zřejmě se mu ulevilo.</p>

<p class="mlptext">Most Grossguns: královský průplav.</p>

<p class="mlptext">Po splavu se s hukotem hnala voda. Na potopené bárce stál mezi
kupami rašeliny nějaký člověk. Na vlečné stezce u propusti herka s popuštěným
postraňkem. Na palubě <span class="mlpznakkurziva11b">Bugabu.</span></p>

<p class="mlptext">Sledovali ho očima. Loudavou zaplevelenou říčkou na vlečné
pramici kolem rákosí, přes bahno, blátem ucpané láhve, chcíplé psy, napříč
Irskem se doplavil až sem na pobřeží. Athlone, Mullingar, Moyvalley, podél průplavu
bych se tam mohl pěšky vypravit za Milly. Nebo si tam sjet na kole. Vypůjčit si
nějaký starý krám se zpáteční brzdou. Onehdy sehnal Wren nějaké kolo v dražbě,
jenže dámské. Stavějí se průplavy. Koníček Jamesa M’Canna převážet mě na loďce.
Doprava lacinější. S krátkými etapami. Hausbóty. Táboření v přírodě. Taky
furgony. Po vodě do nebe. Třeba si tam zajedu a předem nenapíšu. Bude to
překvapení, Leixlip, Clonsilla. Jednou propustí za druhou až do Dublinu. S rašelinou
z vnitrozemských slatin. Zdraví. Smekl hnědý slamák a zdraví Paddyho Dignama.</p>

<p class="mlptext">Za hospodou Briana Boroimhe ujížděli dál. Už je to blízko.</p>

<p class="mlptext">– Jakpak se má náš známý Fogarty, řekl pan Power.</p>

<p class="mlptext">– To se zeptej Toma Kernana, řekl pan Dedalus.</p>

<p class="mlptext">– Cože? řekl Martin Cunningham. Asi pro něho pláče.</p>

<p class="mlptext">– Z očí sešel, řekl pan Dedalus, ale ne z mysli.</p>

<p class="mlptext">Kočár odbočil vlevo na Finglas Road.</p>

<p class="mlptext">Napravo kamenictví. Poslední zatáčka. Namačkané na drobném
cípku se objevily zamlklé postavy, bílé, truchlivé, s napřaženýma pokojnýma
rukama, v kleku, prst zdvižený. Torza postav, vytesaná. V bílém mlčení. Lepší
nejsou k dostání. Thos. H. Dennany, sochař a kameník.</p>

<p class="mlptext">Ujížděli dál.</p>

<p class="mlptext">Na kraji chodníku před hrobnickým domem Jimmy Gearyho seděl
starý pobuda, brumlal a z velikánské krásně hnědé zuté boty si vytřepával bláto
a kamínky. Po životní pouti.</p>

<p class="mlptext">Chmurné zahrady šly jedna za druhou: chmurné domy.</p>

<p class="mlptext">Pan Power ukázal prstem.</p>

<p class="mlptext">– Tamhle byl zavražděn Childs. Poslední dům.</p>

<p class="mlptext"><span class="calibre17">– Je to tak. Příšerný
případ. Vysekal ho Seymour Bush. Zavraždil bratra. Aspoň se tvrdilo.</span></p>

<p class="mlptext">– Soud neměl důkaz, řekl pan Power.</p>

<p class="mlptext">– Jenom nepřímý, řekl Martin Cunningham. Tak zní právní
zásada. Raděj ať devětadevadesát viníků unikne trestu, než aby byl jeden
nevinný nespravedlivě odsouzen.</p>

<p class="mlptext">Koukali. Vrahův dům. Ponuře je minul. Zabedněný, neobydlený,
zahrada nepletá. Všechno zpustlo. Nespravedlivě odsouzen. Vražda. Vrahův obraz
v oku zavražděného. Přímo to hltají. Mužská hlava nalezena na zahradě. Měla na
sobě. Jak zahynula. Předtím znásilněna. Čím byla ubita. Vrah dosud nedopaden.
Stopa. Tkanička. Mrtvola bude exhumována. Vražda se neutají.</p>

<p class="mlptext"><span class="calibre17">Jsme v kočáře namačkáni.
Třeba nebude ráda, když k ní takhle vpadnu a nedám jí předem vědět. S ženami se
musí opatrně. Stačí jednou je zastihnout se spuštěnými kalhotkami. Do smrti to
člověku neodpustí. Patnáct.</span></p>

<p class="mlptext">Před zrakem se jim zavlnila vysoká balustráda Prospect Avenue.
Černé topoly, pořídku bílé sochy. Soch přibývalo, bílé sochy se kupily mezi
stromy, bílé sochy i jejich torza táhly němě kolem a jejich marná gesta trčela
do vzduchu.</p>

<p class="mlptext">Loukoť zaskřípěla o kraj chodníku: zůstali stát. Martin
Cunningham vystrčil ruku, trhl zpátky klikou, kolenem vyrazil dvířka.
Vystoupil. Za ním pak pan Power a pan Dedalus.</p>

<p class="mlptext">Teď přendám to mýdlo. Pan Bloom si honem rozepjal zadní kapsu
a mýdlo přilepené na obal přendal do vnitřní kapsy u kabátu. Vystoupil z kočáru
a uložil zpátky noviny, které dosud držel v druhé ruce.</p>

<p class="mlptext">Nevelký pohřeb: furgon a tři kočáry. To je jedno. Poponášeči
příkrovu, zlatý postroj, zádušní mše, salva. Pohřební nádhera. Za zadním
kočárem stál vedle trakaře s koláči a ovocem pouliční prodavač. Tohle jsou
mandlové koláčky, slepené k sobě: koláčky pro nebožtíky. Psí suchary. Kdopak je
jedl? Už vycházejí pozůstalí.</p>

<p class="mlptext">Pustil se za svými společníky. Po něm se pustil pan Kernan a Ned
Lambert, za nimi pak kráčel Hynes. Vedle otevřeného furgonu stál Fňukal
Kelleher a vyndával oba věnce. Jeden podal chlapci.</p>

<p class="mlptext">Kampak zmizel pohřeb toho děcka?</p>

<p class="mlptext">Od Finglasu se k nim pracně dotrmácel pár koní, v tom
smutečním tichu táhnoucích skřípavý valník, naložený žulovým kvádrem. U hlav
vedle nich šel vozka a pozdravil.</p>

<p class="mlptext">A teď rakev. Nebožtík, a přece se tu octl dřív než my. Kůň s chocholem
nakřivo se ohlíží. Kalný zrak: chomout ho na krku tísní, tlačí mu na cévu či
co. Jestlipak vědí, co tady den co den skládají. Pohřbů je za den nějakých
dvacet až třicet. K tomu ještě protestantské na Mount Jerome. Každou minutu
všude na světě pochovávají. Po fůrách je tam honem honem ukládají. Po tisících
za hodinu. Až moc je jich na světě.</p>

<p class="mlptext">Z brány vyšli pozůstalí: žena a děvče. Vyzáblá saň, dračice,
klobouk na stranu. Děvče, v obličeji umouněné od špíny a slz, drželo se ženy za
ruku a koukalo po ní, kdy má plakat. Rybí obličej, bezkrevný a sinalý.</p>

<p class="mlptext"><span class="calibre17">Funebráci si nasadili rakev
na ramena a branou ji odnesli. Tolik mrtvé váhy. Když jsem vystoupil z vany,
sám jsem si připadal těžší. Nejprve nebožtík, potom nebožtíkovi přátelé. S věncem
šel za nimi Fňukal Kelleher a chlapec. Kdopak je to vedle nich? Aha, švagr.</span></p>

<p class="mlptext">Všichni pak kráčeli za nimi.</p>

<p class="mlptext">Martin Cunningham špitl:</p>

<p class="mlptext">– Zmíral jsem strachy, když jste se před Bloomem rozpovídal o sebevraždě.</p>

<p class="mlptext">– Cože? šeptl pan Power. Pročpak?</p>

<p class="mlptext">– Otrávil se mu otec, zašeptal Martin Cunningham. Patřil mu
Královnin hotel v Ennisu. Však jste ho slyšel, že pojede do Claru. Výročí.</p>

<p class="mlptext">– Panebože! šeptl pan Power. To slyším poprvé. Otrávil!</p>

<p class="mlptext">Mrkl za sebe po obličeji s tmavýma zamyšlenýma očima,
zahleděnýma na kardinálovo mauzoleum. Promluvil.</p>

<p class="mlptext">– Byl pojištěn? zeptal se pan Bloom.</p>

<p class="mlptext">– Myslím, že ano, odpověděl pan Kernan, jenže na pojistce
vázla těžká hypotéka. Výrostka se Martin snaží dostat do Artane.</p>

<p class="mlptext">– A kolik zanechal dětí?</p>

<p class="mlptext">– Pět. Jedno děvče prý se Lambert pokusí umístit u Todda.</p>

<p class="mlptext">– Smutný případ, řekl vlídně pan Bloom. Pět malých dětí.</p>

<p class="mlptext">– Chudera žena, to je rána, podotkl pan Kernan.</p>

<p class="mlptext">– Bodejť, dotvrdil pan Bloom.</p>

<p class="mlptext">Ta na něho vyzrála.</p>

<p class="mlptext">Koukl po naviksovaných a vyleštěných botách. Přežila ho,
pozbyla muže. Pro ni je víc mrtvý než pro mě. Člověk musí přežít druhého. Tvrdí
to mudrci. Žen je na světě víc než mužů. Projevím jí soustrast. Strašná ztráta.
Doufám, že brzo půjdete za ním. To platí jenom pro hindské vdovy. Vezme si
jiného. Jeho? Ne. Ale kdopak ví, co potom. Co umřela stará královna, vdovství
už není v módě. Táhli ho na lafetě. Viktoria a Albert. Smuteční slavnost ve
Frogmoru. Nakonec si přece vetkla do klobouku pár fialek. Do hloubi srdce
marnivá. Všechno pro pouhý stín. Manžel, ani ne král. Hlavní byl syn. Něco
nového, v co lze doufat, ne to staré, co čekala, že přivolá. To se nevrací.
Nezbývá než odejít první: sám pod zem: a už neuléhat v jejím teplém lůžku.</p>

<p class="mlptext">– Jak se máš, Šimone? ozval se tlumeně Ned Lambert a stiskl mu
ruku. Léta jsem tě neviděl.</p>

<p class="mlptext">– Báječně. Co dělají v Corku?</p>

<p class="mlptext">– O Velikonočním pondělí jsem si zajel na corkské dostihy,
řekl Ned Lambert. Všechno při starém. Ubytoval jsem se u Dicka Tivyho.</p>

<p class="mlptext">– A co náš neohrožený Dick?</p>

<p class="mlptext">– Nic mezi hlavou a nebem, odpověděl Ned Lambert.</p>

<p class="mlptext"><span class="calibre19">– Namoutěkutě! ztlumil svůj
podiv pan Dedalus. Dick Tivy že zplešatěl?</span></p>

<p class="mlptext">– Martin se chystá vypsat sbírku na děcka, řekl Ned Lambert a prstem
ukázal dopředu. Pár liber na hlavu. Aby to nějak přečkaly, než bude pojistka
splatná.</p>

<p class="mlptext"><span class="calibre19">– Tak, tak, řekl nejistě
pan Dedalus. Ten vpředu, to je nejstarší chlapec?</span></p>

<p class="mlptext">– Ano, řekl Ned Lambert, vedle bratra jeho ženy. Ten za nimi
je John Henry Menton. Upsal libru.</p>

<p class="mlptext">– To rád věřím, řekl pan Dedalus. Co jsem se Paddymu naříkal,
aby si toho místa hleděl. Na světě jsou horší lidé než John Henry.</p>

<p class="mlptext">– A jak o ně přišel? zeptal se Ned Lambert. Alkohol, co?</p>

<p class="mlptext">– Na ten trpí moc poctivých lidí, povzdechl pan Dedalus.</p>

<p class="mlptext">U dveří hřbitovní kaple se zastavili. Pan Bloom stál za
chlapcem, držícím věnec, a pozoroval jeho hladce učesané vlasy a tenký vrásčitý
krk v zbrusu novém límci. Chudák chlapec. Jestlipak tam byl, když otec. Oba v bezvědomí.
V posledním okamžiku se mu v hlavě rozjasní a přijde k sobě. Co měl všechno
vyřídit. O’Gradymu jsem dlužen tři šilinky. <span class="calibre17">Jestlipak
mu porozuměl? Funebráci odnesli rakev do kaple. Na kterém konci</span> je
hlava.</p>

<p class="mlptext">Po chvíli vešel za ostatními dovnitř a zamžoural v tom
příšeří. Rakev ležela před kazatelnou na márách, v rozích čtyři žluté
voskovice. Pořád nás předbíhá. Fňukal Kelleher položil věnce na přední dva rohy
a pokynul chlapci, že má pokleknout. Místy klekli pozůstalí na klekátka. Pan
Bloom stál vzadu u kropenky, a když pak všichni poklekli, opatrně pustil
nesložené noviny z kapsy a doklekl na ně pravým kolenem. Černý klobouk si
zlehka opřel o levé koleno a nábožně skloněn držel ho za střechu.</p>

<p class="mlptext">Ze dveří vyšel ministrant, v ruce nesl mosazný kbelík a něco v
něm. Za ním vyšel kněz v bílé košili, jednou rukou si rovnal štolu a druhou
přidržoval k ropušímu břichu knížku. Kdo nám přečte pár stránek? Já, ozval se
havránek.</p>

<p class="mlptext">U már se zastavili a kněz začal z knihy plynně krákat.</p>

<p class="mlptext">Páter Trulant. Věděl jsem, že jeho jméno zní jako truhla. <span class="mlpznakkurziva11b">Domine – namine. </span>Má rváčskou tlamu. Jeho slovo
je svaté. Hromotlucký křesťan. Bůh chraň, aby na něho někdo zahlídl: kněz. Ty
jsi Petr. Jednou, říkal Dedalus, se naduje a praskne jak ovce v jeteli. Panděro
má jak otrávené štěně. Ten člověk hned kápne na nějaký trefný výraz. Chmchm:
naduje a praskne.</p>

<p class="mlptext">– <span class="mlpznakkurziva11b">Non intres injudicium cum servo
tuo, Domine.</span><a href="../Text/odysseus_012.html#_ftn77" title="" class="pcalibre1 pcalibre msofootnotereference calibre16" id="_ftnref77"><i class="calibre1">[77]</i></a></p>

<p class="mlptext">Že se nad nimi modlí latinsky, to jim posiluje sebevědomí.
Zádušní mše. Plačky ve flórovém závoji. Dopisní papír s černou obrubou. Záznam
v kostelní knize. Je tady mrazivo. Musí hodně jíst, celé dopoledne tam sedí v šeru,
otlouká si paty a čeká, další prosím. Taky oči má ropuší. Od čeho se tak
nadýmá. Molly se nadýmá po zelí. Bude to zdejším vzduchem. Jako by tu byl samý
škodlivý plyn. Škodlivého plynu bude kolem kaple až hrůza. Třeba takoví
řezníci: nakonec vypadají jako syrové bifteky. Kdopak mi to vyprávěl? Mervyn
Brown. V kryptě u svatého Werburgha mají tam pěkné staré varhany se
stopadesáti píšťalami musí do rakví občas navrtat díry, vypustit škodlivý plyn
a spálit ho. Prudce vyrazí: modrý. Jen se ho nadýchneš a je po tobě.</p>

<p class="mlptext">Bolí mě čéška. Už se mi ulevilo.</p>

<p class="mlptext">Kněz vyndal z chlapcova kbelíku hůlku zakončenou knoflíkem a zatřepal
jí nad rakví. Potom přešel na druhý konec a znovu jí zatřepal. Potom se vrátil
a zastrčil ji do kbelíku. Jakž jsi byl, než jsi spočinul. Všechno má napsáno:
musí to dělat.</p>

<p class="mlptext">– <span class="mlpznakkurziva11b">Et ne nos inducas in
tentationem.</span><a href="../Text/odysseus_012.html#_ftn78" title="" class="pcalibre1 pcalibre msofootnotereference calibre16" id="_ftnref78"><i class="calibre1">[78]</i></a></p>

<p class="mlptext">Diskantem mu ministrant pištivě odpovídal. Kolikrát jsem si
řekl, že by bylo lepší dát se obsluhovat od chlapců. Asi tak do patnácti. Potom
ovšem…</p>

<p class="mlptext">To byla nejspíš svěcená voda. Vytřepává z ní spánek. Pěkná
otrava třepat tím nad všemi mrtvolami, co mu sem dovezou. Neškodilo by mu
vidět, po čem tím třepe. Den co den čerstvá dodávka: muži v nejlepším věku,
stařeny, děti, rodičky zemřelé při porodu, vousáči, plešatí obchodníci,
souchotinářské dívky s vrabčími ňadérky. Jak je rok dlouhý, nade všemi se pořád
modlí stejně a stejně nad nimi třepe vodou: spěte. Teď jí třepe nad Dignamem.</p>

<p class="mlptext">– <span class="mlpznakkurziva11b">In paradisum.</span><a href="../Text/odysseus_012.html#_ftn79" title="" class="pcalibre1 pcalibre msofootnotereference calibre16" id="_ftnref79"><i class="calibre1">[79]</i></a></p>

<p class="mlptext"><span class="calibre17">Půjde prý do ráje nebo už
je v ráji. Říká to nad každým. Otravná práce. Ale něco říkat musí.</span></p>

<p class="mlptext">Kněz sklapl knihu a odešel a ministrant šel za ním. Fňukal
Kelleher otevřel postranní vchod, dovnitř vkročili hrobníci, znovu rakev
vyzvedli, odnesli ji ven a šoupli na svůj vozík. Jeden věnec dal Fňukal
Kelleher chlapci, druhý švagrovi. Postranním vchodem se za nimi všichni
vyhrnuli do vlahého šedého vzduchu. Poslední vyšel pan Bloom, noviny si zase
složil do kapsy. Zíral vážně k zemi, až se vozík s rakví rozjel vlevo. S ostrým
skřípavým nářkem drhla železná kola o zem a alejí náhrobků zamlkle klapal za
károu hlouček bot.</p>

<p class="mlptext">Ri – ra – ri – ra – ru. Propána, tady si nemohu prozpěvovat.</p>

<p class="mlptext">– O’Connellův koutek, ozval se poblíž něho pan Dedalus.</p>

<p class="mlptext">Nyvým zrakem se pan Power zahleděl na vrchol vznosného kuželu.</p>

<p class="mlptext">– Odpočívá, řekl, vprostřed svého lidu, náš milý Daniel O’. Ale
jeho srdce pochovali v Římě. Těch zlomených srdcí, Šimone, co tady pochovali!</p>

<p class="mlptext">– Tamhle je, Jacku, její hrob, řekl pan Dedalus. Brzo budu
ztuhlý ležet vedle ní. Nechť si mě On vezme, kdy mu bude libo.</p>

<p class="mlptext">Podlehl dojetí, sám pro sebe tiše vzlykal a po cestě trochu
klopýtal. Pan Power ho vzal pod paží.</p>

<p class="mlptext">– Je jí tam líp, řekl vlídně.</p>

<p class="mlptext">– Taky si myslím, zajíkl se pan Dedalus. Jestli je vůbec nebe,
myslím, že ona je v nebi.</p>

<p class="mlptext">Fňukal Kelleher vystoupil z řady a nechal smuteční hosty
trmácet se dál.</p>

<p class="mlptext">– Smutné věci, ozval se zdvořile pan Kernan.</p>

<p class="mlptext">Pan Bloom zavřel oči a dvakrát smutně sklopil hlavu.</p>

<p class="mlptext">– Ostatní si nasazují klobouk, řekl pan Kernan. Snad bychom
mohli taky. Jsme poslední. Tenhle hřbitov je zákeřný.</p>

<p class="mlptext">Dali na hlavu.</p>

<p class="mlptext">– Velebníček odříkával obřad moc rychle, nemyslíte? ozval se
káravě pan Kernan.</p>

<p class="mlptext">Pan Bloom vážně přikývl a pohlédl mu do čiperných podlitých
očí. Tajnůstkářské oči, tajnůstkářské pátravé oči. Asi zednář: nevím to jistě.
Už zase vedle něho. Jsme poslední. Na jedné lodi. Doufám, že řekne něco jiného.</p>

<p class="mlptext">Pan Kernan dodal:</p>

<p class="mlptext">– Obřad irské protestantské církve, jak se provádí na Mount Jerome,
je, to musím říct, prostší, působivější.</p>

<p class="mlptext">Pan Bloom mu dal rozšafně za pravdu. Něco jiného je ovšem
jazyk.</p>

<p class="mlptext">Pan Kernan pronesl slavnostně:</p>

<p class="mlptext"><span class="mlpznakkurziva11b">– Já jsem vzkříšení a život.</span>
To člověka dojme až v hloubi srdce.</p>

<p class="mlptext">– To jistě, řekl pan Bloom.</p>

<p class="mlptext">Tvé srdce snad, ale co je po tom jemu, tam pod sedmikráskami v
jámě šest sáhů krát dva. Toho to nedojme. Sídlo citů. Zlomené srdce. Vlastně
pumpa, která den co den napumpuje tisíce galonů krve. Jednou se porouchá a je
to. Spousta jich tady leží: plíce, srdce, játra. Zrezavělé pumpy: ostatek je
pro kočku. Vzkříšení a život. Jakmile jsi mrtev, tak jsi mrtev. Představa
posledního soudu. Jak je s tlučením vyhánějí z hrobů. Vyjdi, Lazare, pohni
hnáty! I vstal pátý a přišel o místo. Vstaň! Poslední soud! Kdekdo se pídí po
svých játrech a plíčkách a ostatních drobech. Houby toho to ráno sežene, aby
byl celý. Čtyřiadvacet gránů v lebce. Dvanáct gramů je čtyřiadvacet gránů.
Lékárnická váha.</p>

<p class="mlptext">Znovu se k nim připojil Fňukal Kelleher.</p>

<p class="mlptext">– Klaplo to na jedničku, řekl. Že?</p>

<p class="mlptext">Ospalýma očima si je měřil. Policajtská záda. S tím tvým
bimbam bimbam gloria.</p>

<p class="mlptext">– Tak to má být, řekl pan Kernan.</p>

<p class="mlptext">– Cože? Jak? řekl Fňukal Kelleher.</p>

<p class="mlptext">Pan Kernan ho uklidnil.</p>

<p class="mlptext">– Kdo je ten chlap, co jde vzadu s Tomem Kernanem? zeptal se
John Henry Menton. Jeho obličej je mi povědomý.</p>

<p class="mlptext">Ned Lambert koukl dozadu.</p>

<p class="mlptext">– Bloom, řekl. Madame Marion Tweedyová, bývalá, totiž nynější
sopranistka. To je jeho žena.</p>

<p class="mlptext">– No bodejť, řekl John Henry Menton. Dlouho jsem ji neviděl.
Bývala to fešanda. Tančil jsem s ní, počkat, před patnácti až sedmnácti, to
byly časy, v Roundtownu u Mata Dillona. Do náruče jí bylo tak akorát.</p>

<p class="mlptext">Přes ostatní se ohlédl.</p>

<p class="mlptext">– Co je on zač? zeptal se. Co dělá? Nebyl v papírnické branži?
Tak si vzpomínám, jednou večer jsem se s ním při kuželkách poštěkal.</p>

<p class="mlptext">Ned Lambert se usmál.</p>

<p class="mlptext">– Ano, býval u Rozšafy Helyho. Cestoval s pijákem.</p>

<p class="mlptext">– Propána, řekl John Henry Menton, to si vzala takového
mezulána? Bývala to ženská jako lusk.</p>

<p class="mlptext">– A je dosud, řekl Ned Lambert. On je inzertním akvizitérem.</p>

<p class="mlptext">John Henry Menton vyvaloval oči.</p>

<p class="mlptext">Vozík zahnul do příčné uličky. Nějaký statný muž, číhající v trávě,
smekl uctivě klobouk. Hrobníci si sáhli na štítek čepice.</p>

<p class="mlptext"><span class="calibre17">– John O’Connell, řekl
uznale pan Power. Ten na přítele nezapomene.</span></p>

<p class="mlptext">Pan O’Connell jim všem mlčky podal ruku. Pan Dedalus řekl:</p>

<p class="mlptext">– Už jsem tady zase.</p>

<p class="mlptext">– Milý Šimone, odpověděl potichu hřbitovní správce. O takového
zákazníka vůbec nestojím.</p>

<p class="mlptext">Pozdravil se s Nedem Larnbertem a Johnem Henrym Mentonem a potom
kráčel dál vedle Martina Cunninghama a za zády si pohrával se dvěma klíči.</p>

<p class="mlptext">– Slyšeli jste tu historku, zeptal se jich, o Mulcahym z Coombu?</p>

<p class="mlptext">– Já ne, řekl Martin Cunningham.</p>

<p class="mlptext">Svorně k němu naklonili cylindry a Hynes nastražil ucho.
Hřbitovní správce zapíchl palce do smyček zlatého řetízku od hodinek a tlumeně
promlouval k jejich mdlému úsměvu.</p>

<p class="mlptext">– Vypravuje se, řekl, že sem jeden mlhavý večer přišli na
kamarádův hrob dva opilci. Ptali se po Mulcahym z Coombu a dověděli se, kde je
pochován. Motali se v mlze, až hrob přece našli. Jeden opilec přeslabikoval
jméno: Terence Mulcahy. Druhý opilec mrkl na sochu Spasitelovu, kterou tam dala
vdova postavit.</p>

<p class="mlptext">Hřbitovní správce mrkl po jednom náhrobku, který zrovna
míjeli. Znovu se ujal slova:</p>

<p class="mlptext">– Mrkne na božskou postavu a povídá: ‚<span class="mlpznakkurziva11b">Vždyť mu, sakra, není ani trochu podobný. Ať to splácal,
kdo chtěl, Mulcahy to není.‘</span></p>

<p class="mlptext"><span class="calibre17">Sklidiv úsměvy, zůstal
pozadu, dal se do řeči s Fňukalem Kelleherem, převzal od něho úřední papíry,
zalistoval v nich a zběžně je prolétl.</span></p>

<p class="mlptext">– To on schválně, vykládal Martin Cunningham Hynesovi.</p>

<p class="mlptext">– Vím, řekl Hynes, to já vím.</p>

<p class="mlptext">– Chce člověka potěšit, řekl Martin Cunningham. Pouhá dobrota:
nic víc.</p>

<p class="mlptext">Pan Bloom se obdivoval správcově blahobytnému vzhledu. Všichni
jsou s ním rádi zadobře. Správný člověk, John O’Connell, chlap, jak má být.
Klíče: jako ten Clavisův inzerát: ven nikdo neuteče, propustky zbytečné. <span class="mlpznakkurziva11b">Habeat corpus.</span><a href="../Text/odysseus_012.html#_ftn80" title="" class="pcalibre1 pcalibre msofootnotereference calibre16" id="_ftnref80"><i class="calibre1">[80]</i></a> Po pohřbu se musím o ten
inzerát postarat. Jestlipak jsem napsal Ballsbridge na tu obálku, kterou jsem
to před ní zakryl, když mě vytrhla, jak jsem psal Martě. Doufám, že to neuvízlo
mezi nedoručitelnými zásilkami. Oholit by mi neškodilo. Vyrážejí šedivé vousy.
To je první znamení, když vlasy šedivějí a nálada se chmuří. Stříbrné nitky v šedivých.
To tak, vzít si ho. Jak si jen troufl nějakou si namluvit. Pojď se mnou bydlet
na hřbitov. Tím ji navnadím. Třeba ji to zvábí. Flirt se smrtí. Všude vůkol
tady leží mrtví a nad nimi tkvějí noční stíny. Hrobové přízraky, když zazejí
hřbitovy a Daniel O’Connell je jistě potomek kdopak to o něm říkával že to byl
náramný samec ale přitom velký katolík jako nějaký velikánský obr ve tmě.
Bludička. Plyn z hrobů. Ona na to nesmí myslet, má-li počnout. Ženy jsou na to
zvlášť háklivé. Před spaním jí vyprávěj strašidelný příběh. Viděla jsi někdy
ducha? Já ano. Tma jako v pytli. Užuž odbíjela půlnoc. Ale když je řádně
naladíš, líbají jen což. Děvky na tureckých hřbitovech. Všechno se naučí, když
se od malička zacvičují. Nějaká mladá vdova by se tady dala splašit. Mužským se
to líbí. Láska mezi náhrobky. Romeo. Kořeněná slast. Uprostřed smrti jsme v životě.
Krajnosti se dotýkají. Chudáci nebožtíci co vystojí. Jak libě zavání na rožni
pečený biftek hladovcům, kteří si užírají vnitřnosti. Dráždit mužské, po tom
ony touží. Molly to chtěla provádět u okna. A přece se mu narodilo osm dětí.</p>

<p class="mlptext">Co je živ, pěkná řádka jich odešla pod zem a ulehla kolem něho
jedno pole za druhým. Svatá pole. Bylo by víc místa, kdyby je pochovávali
vstoje. Vsedě nebo vkleku by to nešlo. A vstoje? Při sesuvu půdy by se mu třeba
jednoho dne octla hlava nad zemí a s napřaženou rukou. Půda je hotový plást:
podlouhlé buňky. Pěkně si toho hledí: trávu a obrubu má ostříhanou. Major
Gamble říká Mount Jeromu moje zahrada. A taky je. Měly by tu růst omamné
květiny. Jak mi říkal Mastiansky, čínské hřbitovy s ohromnými máky vyrábějí prý
nejlepší opium. Tamhle je Botanická zahrada. Krev vsáklá do hlíny dává nový
život. Zrovna tak si to představují židi, co prý zabili křesťanského chlapce.
Každý člověk má svou cenu. Zachovalá tlustá mrtvola lepšího člověka, labužníka,
nepostradatelná pro ovocný sad. Výhodná koupě. Za mršinu nedávno zesnulého
účetního revizora Williama Wilkinsona tři libry třináct šilinků a šest penny s díky
přijal.</p>

<p class="mlptext">Mrtvolnou mrvou, kostmi, masem, nehty, márnicemi by se půda
jaksepatří zžířila. Hrůza. Rozkladem zezelenají a zrůžovějí. Ve vlhké hlíně
rychle shnijí. Liboví jsou tužší. Potom zlojovatí a zesýří. Potom zčernají,
mokvají melasou. Potom vyschnou. Smrtihlavi. Buňky, či co to je, žijí ovšem
dál. Jenom se proměňují. Ve skutečnosti žijí věčně. Nemají co žrát, tak se samy
požírají.</p>

<p class="mlptext"><span class="calibre17">Ale červů se z nich líhne
sakramentská spousta. Půda je jimi, se ví, přímo prolezlá. Tak se člověku jeví.
Fešné ty plážové děvy. A on se přesto tváří spokojeně. Z toho, jak ostatní
padají do hrobu před ním, má pocit síly. Jakpak se asi dívá na život. Taky
vypráví anekdoty, až mu z toho srdce pookřívá. Tu o úřední zprávě. Dnes ráno ve
čtyři hodiny odešel Spurgeon do nebe. Jedenáct hodin večer (zavíráme). Ještě
nedošel. Petr.</span> Nebožtíci, aspoň mužští, by si jistě rádi nějakou
anekdotu vyslechli a ženské zas by rády věděly, co se nosí. Takhle šťavnatou
hrušku nebo dámský punč, horký, silný a sladký. Na zahnání vlhka. Někdy se
člověk zasmát musí, proč ne takhle. Hrobníci v <span class="mlpznakkurziva11b">Hamletovi.</span>
Je na nich vidět hlubokou znalost lidského srdce. Aspoň dvě léta se nemá o mrtvých
vtipkovat. <span class="mlpznakkurziva11b">De mortuis nil nisi prius.</span><a href="../Text/odysseus_012.html#_ftn81" title="" class="pcalibre1 pcalibre msofootnotereference calibre16" id="_ftnref81"><i class="calibre1">[81]</i></a> Až uplyne
smutek. Správcův pohřeb si člověk těžko představí. Vypadá to jako vtip. Kdo si
přečte vlastní nekrolog, ten prý žije déle. Nabere nový dech. Nakoupí nový
život.</p>

<p class="mlptext">– Kolikpak jich máte zítra? zeptal se hřbitovní správce.</p>

<p class="mlptext">– Dva, řekl Fňukal Kelleher. V půl jedenácté a v jedenáct.</p>

<p class="mlptext">Hřbitovní správce strčil lejstra do kapsy. Vozík přestal
drncat. Pozůstalí se rozestoupli a popošli z obou stran k jámě, přitom opatrně
obcházeli hroby. Hrobníci vyzdvihli rakev, předek postavili na okraj a ovinuli
ji popruhy.</p>

<p class="mlptext">Pochovávají ho. Jdem pohřbít Caesara. Jeho březnové či
červnové idy. Kdo tu je, neví, a je mu to jedno.</p>

<p class="mlptext">Copak je to tamhle za vychrtlé motovidlo v mackintoshi? Kdopak
to je, to bych rád věděl. Moc bych za to dal, kdybych se to dověděl. Vždycky se
někdo zčistajasna objeví, o kom nemá člověk tušení. Celý život si může člověk
žít sám a sám. Ano, může. Taky hrob si může vykopat, ale když umře, někdo musí
na něho nahrnout drn. Všichni si ho kopem. Pochovává jenom člověk. Mravenci ne.
První, co člověka napadne. Mrtvé pochovávati. Takový Robinson prý byl jako
každý jiný. Pátek ho potom pohřbil. Když na to přijde, každý pátek pochovává
čtvrtek.</p>

<p class="mlpversei">Chudáku Robinsone,<br/>
všecinko, jenom to ne.</p>

<p class="mlptext">Chudák Dignam! Naposledy si tady na zemi leží v truhle. Toho
plýtvání dřevem, když si člověk pomyslí, co jich je. A všechny prožrané. Daly
by se vynalézt nějaké hezké máry s posuvným prknem, po němž by je spouštěli
dolů. Ale třeba by se v tom neradi dávali pochovávat po někom jiném. Takoví
pedanti. Uložte mě do rodné půdy. Kousek hlíny ze Svaté země. V jedné rakvi
pochovávají jenom matku s mrtvě narozeným dítětem. Chápu, nač to. Chápu. I v zemi
je opatrovat co nejdéle. Jen v rakvi je Ir doma. Balzamování v katakombách,
mumie, stejný princip.</p>

<p class="mlptext">S kloboukem v ruce stál pan Bloom až vzadu a počítal obnažené
hlavy. Dvanáct. Já jsem třináctý. Ba ne. Třináctý je ten v mackintoshi.
Nešťastná třináctka. Kdepak se tu k čertu vzal? V kapli nebyl, na to bych vzal
jed. S tou třináctkou je to hloupá pověra.</p>

<p class="mlptext">Z jakého hebounkého tvídu má oblek Ned Lambert. Nádech do
fialova. Když jsme ještě bydleli v západní Lombard Street, taky jsem takový
míval. Býval to parádník. Třikrát za den se převlékal. Ten šedý oblek si musím
dát k Mesiasovi obrátit. Ouha. Už je přebarvený. Žena, co to říkám, vždyť není
ženat, hospodyně mu měla obrat ty nitky.</p>

<p class="mlptext">Rozkročeni na hrobních prknech spouštěli hrobníci rakev, až
zmizela z očí. Narovnali se a odstoupili: všichni smekli. Dvacet.</p>

<p class="mlptext">Přerývka.</p>

<p class="mlptext">Co kdybychom se naráz proměnili v někoho jiného.</p>

<p class="mlptext">Z dálky zahýkal osel. Déšť. Takový osel zas nejsem. Mrtvého
prý člověk vůbec neuvidí. Hanbí se umírat. Ukryjí se. Chudák táta taky odešel z
domu.</p>

<p class="mlptext">Vlahý větřík šelestivě povíval kolem obnažených hlav. Šelestivě.
V hlavách hrobu držel chlapec oběma rukama věnec a klidně zíral do černého
otevřeného prostoru. Pan Bloom se posunul za statného vlídného hřbitovního
správce. Dobře střižený šosák. Snad si je omrkává, kdo bude další. Což o to,
odpočinek je to dlouhý. Nic už člověk necítí. Cítí jen tu chvíli. Je to asi
sakramentsky protivné. Zprvu tomu nevěří. To bude omyl: jde o někoho jiného.
Zeptejte se naproti. Počkej, chtěl jsem. Ještě jsem. Potom zešeřelý úmrtní
pokoj. Shánějí světlo. Šuškají kolem něho. Chtěl by kněze? Potom blábolení a blouznění.
V deliriu všechno, co celý život tajil. Smrtelný zápas. Jeho spánek není
normální. Zmáčkni mu dolní víčko. Pozorují, nemá-li špičatý nos, jestli mu
brada nepoklesla, jestli mu nezežloutla chodidla. Odtáhnou mu polštář a nechají
ho dodělat na zemi, stejně je po něm veta. Ďábel na tom obrázku hříšníkovy
smrti, jak mu ukazuje ženu. Svlečený do košile prahne po jejím objetí. Poslední
dějství <span class="mlpznakkurziva11b">Lucie. Nespatřím tě nikdy více?</span>
Bác! a skoná. Konečně je po něm. Chvilku se o něm mluví a potom se na něho
zapomene. Nezapomeň se za něho pomodlit. Pamatuj na něho v <span class="calibre17">modlitbách. Taky na Parnella. Břečťanový den
zaniká. Potom odejdou i oni</span>: jeden po druhém padne do jámy.</p>

<p class="mlptext">Pomodleme se za jeho lehké odpočinutí. Nic tě, doufám, nepálí,
snad tě čerti nevzali. Pěkná změna podnebí. Z deště života pod okap očistce.</p>

<p class="mlptext">Jestlipak člověk pomyslí na to, že ho čeká hrob. Prý jen když
ho na slunci zamrazí. Někdo mu po něm chodí. Volá inspicient. Už se to blíží.
Můj tamhle u Finglasu, ten kousek půdy, co jsem koupil. Máma, chuděra máma a malý
Rudy.</p>

<p class="mlptext">Hrobníci popadli lopaty a shodili na rakev těžké hroudy. Pan
Bloom se odvrátil. A co kdyby tak ještě žil. Brr! Kruci, to by bylo strašné.
Ba, ba ne: toť se ví, že je mrtev. Toť se ví, že je mrtev. Umřel v pondělí.
Podle nějakého zákonného předpisu by mu měli probodnout srdce, přesvědčit se,
nebo dát do rakve elektrický zvonek, anebo telefon a nějaký plátěný průduch.
Poplašný praporek. Tři dni. Tak dlouho v létě nevydrží. Rovnou je odklidit,
když už zjistí, že není.</p>

<p class="mlptext">Hlína padala měkčeji. Začíná se na něho zapomínat. Sejde z očí,
sejde z mysli.</p>

<p class="mlptext">Hřbitovní správce poodstoupil pár kroků a nasadil si klobouk.
Užil toho dost. Smuteční hosté si dodali odvahy a jeden po druhém si taky
neokázale nasadili klobouk. Pan Bloom dal na hlavu a díval se za statným
správcem, jak se hbitě vzdaluje bludištěm hrobů. Klidně, sebejistě se ubíral
tím neutěšeným polem.</p>

<p class="mlptext">Hynes si něco zaznamenal do notýsku. Aha, jména. Vždyť je
všechny zná. Ba ne: jde za mnou.</p>

<p class="mlptext">– Já si jen zapisuji jména, řekl tlumeně Hynes. Jaképak máte
křestní jméno. Nevím to jistě.</p>

<p class="mlptext">– L, řekl pan Bloom. Leopold. Snad byste si mohl zapsat taky M’Coye.
On mě o to prosil.</p>

<p class="mlptext">– Charley, řekl Hynes při zapisování. Já vím. Býval ve <span class="mlpznakkurziva11b">Svobodáři.</span></p>

<p class="mlptext">To býval, než dostal u Louise Byrna místo v márnici. Pitva se
lékařům hodí. Zjistí, čeho se domýšlejí. Umřel v úterý. Vzal roha. Zpronevěřil
peníze za inzeráty. Charley, ty jsi můj celý svět. Proto mě o to prosil. Ale
beze všeho. Zařídil jsem to, M’Coyi. Děkuju, kamaráde: jsem dlužníkem. Jen ať
si myslí, že je mým dlužníkem: je to zadarmo.</p>

<p class="mlptext"><span class="calibre19">– A povězte mi, řekl Hynes,
znáte toho, tamhle toho, co měl na sobě…</span></p>

<p class="mlptext">Ohlédl se.</p>

<p class="mlptext">– Mackintosh. Ano, viděl jsem ho, řekl pan Bloom. Kde je?</p>

<p class="mlptext">– M’Intosh, řekl Hynes a načmáral si to. Kdo to je, nevím. On
se tak jmenuje?</p>

<p class="mlptext">Odešel a kolem se rozhlédl.</p>

<p class="mlptext">– Ne, spustil pan Bloom, hned se zarazil. Povídám, Hynesi!</p>

<p class="mlptext">Že by neslyšel? Cože? Kam to zmizel. Ani památky. No tohle.
Nebyl <span class="calibre17">tu náhodou? Ka e dvě el. Jako by se
propadl. Propánakrále, co se to s ním</span> stalo?</p>

<p class="mlptext">Sedmý hrobník stanul vedle Blooma, že zvedne pohozenou lopatu.</p>

<p class="mlptext">– Promiňte!</p>

<p class="mlptext">Hbitě mu uhnul.</p>

<p class="mlptext">V jámě už bylo vidět hlínu, hnědou, vlhkou. Přibývalo jí. Už
skoro vyčnívala ven. Rovek vlhkých drnů se zvyšoval a zvyšoval, až hrobníci <span class="calibre17">odložili lopaty. Na chvilku zas všichni smekli.
Chlapec opřel věnec o roh.</span> Švagr ho položil na kus hlíny. Hrobníci si
nasadili čapky a se zahliněnými lopatami namířili k vozíku. List oklepali o trávník:
čisťounce. Jeden se shýbl a sundal z toporu dlouhý chumáč trávy. Jeden nechal
kamarády být a s modravě blýskavou zbraní na rameně kráčel dál. Jiný zas v hlavách
hrobu mlčky svinoval popruh na rakev. Jeho pupeční šňůru. Na odchodu mu švagr
něco vtiskl do volné dlaně. Němě poděkoval. Promiňte, prosím, že jsme
obtěžovali. Pokynutí hlavou. Já vím. A ještě pro ostatní.</p>

<p class="mlptext">Smuteční hosté se klikatými cestičkami pomalu bez cíle
rozcházeli, jen občas postáli a přečetli si jméno na náhrobku.</p>

<p class="mlptext">– Pojďme kolem vůdcova hrobu, řekl Hynes. Času je nazbyt.</p>

<p class="mlptext">– Pojďme, řekl pan Power.</p>

<p class="mlptext">Zahnuli vpravo a sledovali své povlovné myšlenky.</p>

<p class="mlptext">V posvátné úctě se nevýrazným hlasem ozval pan Power:</p>

<p class="mlptext">– On prý v tom hrobě vůbec není. Do rakve prý nacpali kamení.
Jednou prý se vrátí.</p>

<p class="mlptext">Hynes zavrtěl hlavou.</p>

<p class="mlptext">– Parnell se už nevrátí, řekl. Je tam s celou svou tělesnou
schránou. Pokoj jeho popelu.</p>

<p class="mlptext">Nikým nevšímán kráčel hájem pan Bloom kolem truchlých andělů,
křížů, zlomených sloupů, rodinných hrobek, zkamenělých nadějí na modlitbách s očima
upřenýma vzhůru, srdcí a dlaní milého Irska. Moudřejší by bylo obdařit za ty
peníze živé. Modlete se za spásu duše. Opravdu se někdo pomodlí? Složí ho tam a
konec. Jako uhlí do sklepa. Potom je zmuchlají do kupy, aby to nestálo tolik
času. Dušiček. Sedmadvacátého budu u jeho hrobu. Deset šilinků zahradníkovi. On
ho pleje. Taky už stařec. Od stříhání nůžkami celý shrbený. Na prahu smrti.
Odešel odtud. Odebral se ze světa. Jako by to záleželo na nich. Všichni bez
rozdílu dostali kopanec. Natáhli bačkory. Kdyby tam stálo, čím kdo byl, to by
bylo zajímavější. Ten a ten kolář. Já jsem cestoval v korkovém linoleu. Já jsem
platil daň pět šilinků z libry. Nebo zas žena s kastrolem. Já jsem dusila dobrý
irský guláš. Panegyrik na hrobkách veských tak by měla znít ta báseň kdopak ji
napsal Wordsworth nebo Thomas Campbell. Protestanti říkají spočinul v pokoji.
Hrob starého dr. Murrena. Veliký lékař ho povolal domů. Pro mě je to boží lán.
Pěkný venkovský letohrádek. Čerstvě omítnutý a nabílený. Ideální koutek na
pokuřování a čtení <span class="mlpznakkurziva11b">Církevního věstníku.</span>
Svatební oznámení oni nikdy neopentlují. Na skobách mají viset rezavé věnce,
kytky z tepaného bronzu. Za stejné peníze lepší zboží. Jenže květiny jsou přece
poetičtější. Ty ostatní trochu omrzí, vůbec nevadnou. Nic neříkají. Imortelky.</p>

<p class="mlptext"><span class="calibre17">Na topolové větvi hřadoval
krotce pták. Jako vycpaný. Jako ten, co nám ho dal k svatbě radní Hooper. Kšc!
Ani se nehne. Však on ví, že tady se do něho žádný prak nestrefí. Ještě smutnější,
když chcípne. Hihňavá Milly pochovala chcíplého ptáčka v kuchyňské krabičce od
sirek a na hrob mu dala věneček sedmikrásek a kousky potrhaného řetízku.</span></p>

<p class="mlptext">Tohle je Nejsvětější srdce: jak si na ně ukazuje. Srdce na
dlani. Mělo by být na straně a červeně natřené jako opravdové srdce. Irsko se
mu zasvětilo či co. Moc ho to netěší. Od čeho ta rána? Jestlipak se slétnou <span class="calibre17">ptáci a budou do něho zobat jako do toho chlapce s
košíkem ovoce, jenže</span> on řekl ne, protože se ho měli bát. Byl to Apollo.</p>

<p class="mlptext">Co jich je! Všichni se kdysi procházeli po Dublině. Věrní
zesnulí. Co jsi teď, to jsme kdysi byli.</p>

<p class="mlptext">Ostatně jak by si člověk mohl kdekoho pamatovat? Oči, chůze,
hlas. Ještě tak hlas: gramofon. Do každého hrobu opatřte gramofon nebo ho <span class="calibre17">mějte doma. Po nedělním obědě. Pusťte nebožtíka
pradědečka. Krákrák!</span> <span class="calibre17">Halóhalóhaló!
Jsemmocrád krák jsemmocrádževásvidím halóhaló jsemmocrád</span> hrkrhr. <span class="calibre17">Připomene hlas, jako fotografie připomene obličej.
Jinak by si člověk po takových patnácti letech na obličej nevzpomněl. Tak třeba
čí? Třeba někoho, kdo umřel, když jsem byl u Rozšafy Helyho.</span></p>

<p class="mlptext">Crcrcr! To cvrnkají oblázky. Počkat. Stát.</p>

<p class="mlptext">Zadíval se upřeně do kamenné krypty. Nějaké zvíře. Počkat.
Tamhle.</p>

<p class="mlptext">Po kraji krypty se sunula bachratá šedá krysa a shrnovala
oblázky. Starousedlice a prabába: ta se tu vyzná. Šedá mrška se vtiskla pod
podstavec a provlékla se za něj. Dobrá skrýše na poklad.</p>

<p class="mlptext">Kdopak tam bydlí? Uloženy pozůstatky Roberta Emeryho. Za svitu
pochodní snad tady přece pochovali Roberta Emmeta. Ona si to obhlíží.</p>

<p class="mlptext">Už jí zmizel ocas. Taková člověka slupne jako nic. Ať je, kdo
chce, obere mu kosti. Pro ně je to obyčejné maso. Mrtvola je zkažené maso. No a
co je sýr? Zkažené mléko. V <span class="mlpznakkurziva11b">Cestách po Číně</span>
jsem se dočetl, že běloch Číňanům páchne jako mrtvola. Lepší je zpopelnění.
Kněží o tom nechtějí ani slyšet. Dělají pro jinou firmu. Hromadné pece a kupci
s holandskými kamny. <span class="calibre17">V době moru. Sežerou
je jámy. Smrtící komora. Popel k popelu. Nebo pohřbívání na moři. Kdepak mají Parsové
tu věž mlčení? Sežerou je ptáci. Země, oheň, voda. Nejpříjemnější prý je
utonout. Bleskově zahlédne člověk celý svůj život. Dát se však přivést zpátky k
životu, to ne. Ve vzduchu se pochovávat nedá. Leda z letadla. Jestlipak se to
roznese, když někoho nového spustí pod zem? Podzemní zprávy. Víme to od nich.
Nic bych se nedivil. Je to pro ně hotová pastva. Mouchy se na člověka slétnou,
ještě než je po něm. Dignama vyčmuchaly. Že páchne, to jim nevadí. Rozplizlý
mrtvolný rosol: čpí a chutná jako syrový tuřín.</span></p>

<p class="mlptext"><span class="calibre17">Vpředu se zamihotala brána:
dosud otevřená. Zpátky do života. Mám</span> toho tady dost. Pokaždé je tomu
člověk blíž. Posledně jsem tady byl na pohřbu paní Sinicové. Taky nebožtík
táta. Vraždící láska. Dokonce v noci při svítilně rozhrabávají hlínu, jako v tom
případě, o němž jsem četl, aby se dostali k právě pochovaným ženským, celým
shnilým, s mokvajícími hrobními vředy. Člověku z toho běhá mráz po zádech. Po
smrti za tebou přijdu. Po smrti se ti zjevím. Po smrti tě budu strašit. Po
smrti je jiný svět, pravé peklo. To zásvětí se mi nelíbí, tak napsala. Mně taky
ne. Musím toho ještě hodně vidět a slyšet. Cítit vedle sebe živé teplé bytosti.
Jen ať si spí v těch červivých ložích. V tomto kole na mě ještě nevyzrají.
Teplá lůžka: teplý krevnatý život.</p>

<p class="mlptext">Z postranní cestičky se vynořil Martin Cunningham zabraný do
vážného rozhovoru.</p>

<p class="mlptext"><span class="calibre17">Myslím advokát. Jeho
obličej je mi povědomý. Menton. John Henry, advokát, komisař na přísežná
prohlášení a záruční listiny. Dignam býval u něho v kanceláři. Mat Dillon v dávných
dobách. Družná posezení u té dobré kopy, Mata. Studené kuře, doutníky,
tantalovské poháry. Věru, srdce ze zlata. Ano, Menton. Dožral jsem ten večer
Mentona, protože jsem mu to zhatil. Trefa čirou náhodou: měl jsem šišatou
kouli. Pročpak na mě tak zanevřel. Zášť na první pohled. Molly s Floey
Dillonovou, zavěšeny do sebe, stály pod bezem a tolik se smály. Mužský je už
takový, nepřenese to přes srdce, když jsou při tom ženské.</span></p>

<p class="mlptext">Má v klobouku důlek. Asi z kočáru.</p>

<p class="mlptext">– Promiňte, prosím, ozval se vedle něho pan Bloom.</p>

<p class="mlptext">Zůstali stát.</p>

<p class="mlptext">– Máte trochu promáčknutý klobouk, ukázal prstem pan Bloom.</p>

<p class="mlptext">Chvíli na něho John Henry Menton nehnutě vejral.</p>

<p class="mlptext">– Tamhle, zaskočil Martin Cunningham a taky ukázal prstem.</p>

<p class="mlptext">John Henry Menton smekl, vyrovnal důlek a vlášení cylindru
pečlivě uhladil rukávem. Potom si zas cylindr narazil na hlavu.</p>

<p class="mlptext">– Už je dobře, řekl Martin Cunningham.</p>

<p class="mlptext">John Henry Menton to vzal trhnutím hlavy na vědomí.</p>

<p class="mlptext">– Děkuji, řekl stručně.</p>

<p class="mlptext">Kráčeli dál k bráně. Pan Bloom, celý schlíplý, se coural pár
kroků za nimi, aby je neslyšel. Martin má hlavní slovo. Otočí si takového
pitomce kolem prstu, a on o tom nemá tušení.</p>

<p class="mlptext">Oči jak ústřice. To nic. Až mu to dojde, třeba ho to bude
mrzet. Tak na něho vyzraju.</p>

<p class="mlptext">Děkuji. Jací jsme dnes velkopanští.</p>

<p class="mlphvezdicky">* * *</p>

<p class="mlptextbez1radku1">V SRDCI HIBERNSKÉ METROPOLE</p>

<p class="mlptextbez1radku2">Před Nelsonovým sloupem tramvaje zpomalovaly,
posunovaly, přehazovaly kladku, vyjížděly do Blackrocku, Kingstownu a Dalkey,
do Clonskea, Rathgaru a Terenuru, do Palmerston parku a horního Rathmines, do
Sandymount Greenu, Rathmines, Ringsendu a Sandymount Toweru, do Harold’s
Crossu. Ochraptělý výpravčí Spojené dublinské tramvajové společnosti hulákal:</p>

<p class="mlptext">– Rathgar a Terenure!</p>

<p class="mlptext">– Pojeď, Sandymount Green!</p>

<p class="mlptext">S rovnoběžným řinkotem cinkotem hnuly se z konečné stanice
jednopatrová i obyčejná tramvaj, stočily se na výjezdní kolej a rovnoběžně se
pošinuly.</p>

<p class="mlptext1">– Odjezd, Palmerston park!</p>

<p class="mlptextbez1radku1">NOSITEL KORUNY</p>

<p class="mlptextbez1radku3"><span class="calibre17">Pod krytým
vchodem hlavní pošty leštili a pokřikovali cídiči bot. Seřazené v North Prince’s
Street, rumělkové poštovní vozy Jeho Veličenstva, na bocích s královskými
iniciálkami E. R., pojímaly hlučně pohazované pytle dopisů, korespondenčních
lístků, zálepek, pojištěných a vyplacených zásilek pro místní, provinční,
britskou i zámořskou dopravu.</span></p>

<p class="mlptextbez1radku1">PÁNI OD NOVIN</p>

<p class="mlptextbez1radku2">Povozníci v juchtovicích kutáleli z Princeova
skladu řachavé sudy a žuchali jimi na pivovarský valník. Na pivovarský valník
žuchaly řachavé sudy kutálené z Princeova skladu povozníky v juchtovicích.</p>

<p class="mlptext">– Tady to máme, řekl Zrzavý Murray. Alexander Clavis.</p>

<p class="mlptext">– Tak to prosím vystřihněte, řekl pan Bloom, a já to odnesu do
redakce <span class="mlpznakkurziva11b">Telegrafu.</span></p>

<p class="mlptext">Znovu zaskřípěly dveře od Rutdedgeovy kanceláře. Davy
Stephens, drobný v mohutném plášti s kapucí, na kučerách naražený plstěný
klobouček, s rolí papíru pod pláštěm vyšel ven, královský kurýr.</p>

<p class="mlptext">Čtverým přesným šmiknutím vystřihly dlouhé nůžky Zrzavého Murrayho
z novin inzerát. Nůžky a klih.</p>

<p class="mlptext">– Projdu tiskárnou, řekl pan Bloom a vzal si vystřižený
čtvereček.</p>

<p class="mlptext"><span class="calibre19">– Jestli chce ovšem
sloupek, řekl vážně Zrzavý Murray, pero za uchem,</span> my ho zařadíme.</p>

<p class="mlptext">– Dobrá, kývl pan Bloom. Já mu to vytmavím.</p>

<p class="mlptext1">My.</p>

<p class="mlptextbez1radku1">BLAHORODÝ PAN WILLIAM BRAYDEN,</p>

<p class="mlptextbez1radku1">SEDĚNÍM NA OAKLANDS, SANDYMOUNT</p>

<p class="mlptextbez1radku2">Zrzavý Murray ťukl pana Blooma nůžkami do paže a zašeptal:</p>

<p class="mlptext">– Brayden.</p>

<p class="mlptext">Pan Bloom se otočil a uviděl, jak před statnou postavou,
vcházející mezi vývěsními tabulemi <span class="mlpznakkurziva11b">Svobodářského
týdeníku a národních novin</span> a <span class="mlpznakkurziva11b">Svobodářského
deníku a národních novin,</span> livrejovaný vrátný smeká čapku s potištěným
prýmkem. Řachavé Guinnessovy sudy. Kormidlována deštníkem, nesla se statně po
schodech velebná, vousem vroubená tvář. Schůdek po schůdku se vznášel vzhůru
gabardénový hřbet: hřbet. Celého filipa má v zátylku, říká Šimon Dedalus. Těch
plátů slaniny, co má vzadu. Sádelnaté laloky na šíji, sádlo, šíje, sádlo, šíje.</p>

<p class="mlptext">– Nezdá se vám, že má tvář jako Spasitel? zašeptal Zrzavý
Murray.</p>

<p class="mlptext">Dveře Rutdedgeovy kanceláře zašeptaly: í, krí. Dveře se
vždycky stavějí proti sobě, aby mohl průvan. Vchod. Východ.</p>

<p class="mlptext">Spasitel: vousem vroubená oválná tvář: v šeru hovoří Marie,
Marta. Kormidlován deštníkovým mečem až k rampě: tenor Mario.</p>

<p class="mlptext">– Nebo jako Mario, řekl pan Bloom.</p>

<p class="mlptext">– Ano, přisvědčil Zrzavý Murray. Jenže Mario prý stejně vypadá
jako Spasitel.</p>

<p class="mlptext">Ježíš Mario s nalíčenými lícemi, v kazajce, nohy jako špejle.
Dlaň na srdci. <span class="mlpznakkurziva11b">V</span> <span class="mlpznakkurziva11b">Martě.</span></p>

<p class="mlpversei">Pojď, má ztracená.<br/>
Pojď, má milená.</p>

<p class="mlptextbez1radku1">BERLA A PÉRO</p>

<p class="mlptextbez1radku2">– Jeho Milost pan arcibiskup dnes dopoledne už
dvakrát telefonoval, řekl vážně Zrzavý Murray.</p>

<p class="mlptext">Dívali se, jak mizejí kolena, lýtka, boty. Šíje.</p>

<p class="mlptext">Křepce vpadl dovnitř telegrafní poslíček, hodil na pult
obálku, expres zas vypadl a jen slovo utrousil:</p>

<p class="mlptext">– <span class="mlpznakkurziva11b">Svobodář!</span></p>

<p class="mlptext">Pan Bloom zvolna pronesl:</p>

<p class="mlptext">– Však on taky patří k našim spasitelům.</p>

<p class="mlptext">Lehký úsměv ho provázel, jak nadzvedl prkýnko u pultu, vcházel
postranními dveřmi dovnitř a kolem rozdrnčených vývěsních tabulí se ubíral
teplým tmavým schodištěm a chodbou. Jen jestli spasí náklad? Hukot, tlukot.</p>

<p class="mlptext1">Šťouchl do zasklených otáčecích dveří, vstoupil dovnitř a šlapal
po <span class="calibre17">rozházeném balicím papíře. Uličkou mezi
řinčícími válci se ubíral k Nannettiho</span> korektorské kóji.</p>

<p class="mlptextbez1radku1">S NELÍČENOU LÍTOSTÍ<br/>
OZNAMUJEME SKON VÁŽENÉHO<br/>
DUBLINSKÉHO MĚŠŤANA</p>

<p class="mlptextbez1radku3"><span class="calibre19">On je tady
taky Hynes: nejspíš zpráva o pohřbu. Tlukoty tluk. Tělesné pozůstatky zesnulého
pana Patrika Dignama dnes ráno. Stroje. Kdyby tak člověka draply, rozmačkaly by
ho napadrť. Ony dnes vládnou světu. Jeho ústrojí se taky činí. Jako ty
neovládané stroje: kvasí. Div se nesedřou, div se neztrhají. Ta stará šedá
krysa se div neztrhala, jak se drala dovnitř.</span></p>

<p class="mlptextbez1radku1">JAK SE VYRÁBÍ VELIKÝ DENÍK</p>

<p class="mlptextbez1radku2">Před vychrtlým faktorem zůstal pan Bloom stát a obdivoval
se jeho lesklé pleši.</p>

<p class="mlptext">Divné, že svou pravou vlast jakživ neviděl. Má vlast je Irsko.
Zastupuje na radnici College Green. Ze šlágru o poctivém dělníku vytloukl, co
se dalo. Týdeníku pomáhají na nohy inzeráty a rozmanitosti, ne ta dávno
vyčichlá oznámení úředního věstníku. Umřela nám královna Anna. S povolením
vrchnosti vytištěno roku tisíc a. Svobodný dědičný statek leží na rosenalliském
katastru v tinnachinchské baronii. Statutární inventář pro zájemce se
statistickými údaji, kolik mezků a španělských koníků se vyváží z Balliny.
Přírodní zajímavosti. Humorné kresby. Týdenní kokrhy Phila Blaka. Stránka
strýčka Tobyho pro drobotinu. Dotazy venkovských jelimánků. Vážený pane
redaktore, poraďte něco proti plynatosti. Taková rubrika by se mi hodila. Při
vyučování druhých se člověk sám hodně naučí. Familiární tón S. S. O. Skoro samé
obrázky. Lepé děvy se koupou na zlaté pláži. Největší balón na světě. Dvě
sestry slaví najednou svatbu. Ženichové se jeden druhému srdečně řehtají. Taky
Cuprani, tiskař. Nad Iry irštější.</p>

<p class="mlptext">Stroje řinčely v tříčtvrtečním taktu. Tluk, tluk, tluk. Kdyby
tamtoho trefila mrtvice a nikdo nevěděl, jak je zastavit, řinčely by dál a tiskly
ostošest. Pěkný galimatyáš. Je třeba zachovat klid.</p>

<p class="mlptext">– Tak to, pane radní, dejte do večerního vydání, řekl Hynes.</p>

<p class="mlptext"><span class="calibre17">Co nevidět mu bude říkat
pane starosto. Stojí prý za ním Čahoun John.</span></p>

<p class="mlptext"><span class="calibre19">Faktor neodpověděl, jenom
do rohu papíru načmáral k tisku a kývl na jednoho sazeče. Přes špinavou
skleněnou přepážku mu mlčky podal papír.</span></p>

<p class="mlptext">– Tak dobře, děkuju, řekl Hynes a už odcházel.</p>

<p class="mlptext">Pan Bloom mu zastoupil cestu.</p>

<p class="mlptext">– Jestli chcete něco vybrat, pokladník zrovna odchází na oběd,
namířil palec dozadu.</p>

<p class="mlptext">– A vy jste dostal? zeptal se Hynes.</p>

<p class="mlptext">– Mhm. Hoďte sebou, třeba ho zastihnete.</p>

<p class="mlptext">– Děkuju, kamaráde, řekl Hynes. Taky z něho něco vymáčknu. A čile
pospíchal do <span class="mlpznakkurziva11b">Svobodářského týdeníku.</span></p>

<p class="mlptext1">U Meaghera jsem mu půjčil tři šilinky. Tři neděle. Třetí
připomínka.</p>

<p class="mlptextbez1radku1">VIDÍME AKVIZITÉRA PŘI PRÁCI</p>

<p class="mlptextbez1radku2">Pan Bloom položil výstřižek Nannettimu na stůl.</p>

<p class="mlptext">– Promiňte, pane radní, řekl. Tenhle inzerát, rozumíte.
Clavis, jestli si vzpomínáte.</p>

<p class="mlptext">Chvíli pan Nannetti nad inzerátem rozvažoval a pak kývl
hlavou.</p>

<p class="mlptext">– Chce to na červenec, řekl pan Bloom.</p>

<p class="mlptext">Neslyší. Nannettík. Nervy jak ze železa.</p>

<p class="mlptext">Faktor hnul k inzerátu tužkou.</p>

<p class="mlptext">– Počkat, řekl pan Bloom. Chtěl by to pozměnit. Klíče,
rozumíte. Nahoře chce mít dva klíče.</p>

<p class="mlptext">Sakramentský rámus. Třeba chápe, co mu.</p>

<p class="mlptext">Korektor se otočil, trpělivě poslouchal, zvedl loket a zvolna
se poškrábal v podpaždí alpakové kazajky.</p>

<p class="mlptext">– Takhle, řekl pan Bloom a zkřížil nahoře ukazováky.</p>

<p class="mlptext">Nejprve ať pochopí tohle.</p>

<p class="mlptext1">Od kříže, který vytvořil, zatékal pan Bloom pohledem šikmo
vzhůru, až uviděl korektorův snědožlutý obličej, vypadá na žloutenku, a za ním
poslušné válce, požírající obrovské kotouče papíru. Stluč je, stluč.
Nerozvinutého je tu ještě na míle. Co s ním potom? Inu, zabalí se do něho maso,
balíčky, všelijak se upotřebí, na tisíc a jeden způsob. Do přestávek mezi tlukotem
vplétal obratně slova a hbitě čmáral na poškrábané prkýnko.</p>

<p class="mlptextbez1radku1">DŮM KLÍČŮ</p>

<p class="mlptextbez1radku2">– Takhle, víte. Tady přijdou dva zkřížené klíče.
Kroužek. A potom jméno Alexander Clavis, obchodník s čajem, vínem a lihovinami.
Atakdál.</p>

<p class="mlptext">Přece ho nebudu poučovat o jeho řemesle.</p>

<p class="mlptext">– Však vy, pane radní, sám víte, co by chtěl. A nahoru
proloženě: <span class="mlpznaktucnakurziva11b">dům klíčů</span>. Rozumíte? Co
myslíte, je to vtipné?</p>

<p class="mlptext">Faktor posunul škrabající dlaň k dolním žebrům a klidně se tam
škrabal.</p>

<p class="mlptext">– <span class="mlpznaktucnakurziva11b">Dům klíčů</span>, řekl
pan Bloom, to je ten vtip. Parlament ostrova Man, pane radní, rozumíte. Narážka
na autonomii. Turisti z ostrova Man, rozumíte. Hned jim to padne do oka,
rozumíte. Šlo by to?</p>

<p class="mlptext">Snad bych se ho mohl zeptat, jak se vyslovuje <span class="mlpznakkurziva11b">voglio.</span> Jenže kdyby to nevěděl, ještě bych ho
přivedl do rozpaků. Raděj ne.</p>

<p class="mlptext">– To by šlo, řekl faktor. Máte tu kresbičku?</p>

<p class="mlptext"><span class="calibre17">– Já ji seženu. Byla v jedněch
kilkennyjských novinách. On tam má taky obchodní dům. Hned si pro ni k němu
zaběhnu. Tak by to šlo a ještě</span> k tomu sloupek na upozornění. Běžný, však
víte. Prvotřídní podnik. Co tu ještě nebylo. Atakdále.</p>

<p class="mlptext">Faktor chvíli přemýšlel.</p>

<p class="mlptext">– Šlo by to, řekl. Ať obnoví tříměsíční zadávku.</p>

<p class="mlptext1">Sazeč mu přinesl zplihlý sloupec. Mlčky se ho jal
korigovat. Pan Bloom stál vedle něho, poslouchal bušení válců a díval se na
zamlklé sazeče u kas.</p>

<p class="mlptextbez1radku1">KAPITOLKA PRAVOPISNÁ</p>

<p class="mlptextbez1radku2">Pravopis musí mít v malíčku. Korektorská
nervozita. Martin Cunningham nám dnes zapomněl povědět pravopisný oříšek. Je
zajímavé pozorovat stará es té er á zněmi zdrá zet dé er á saného si es měkké i
rého hauzír zet měkké í er níka se sý es tvrdé ý rem. Hloupé, a jak. Sirý je
tam ovšem jenom kvůli sýru.</p>

<p class="mlptext">Taky jsem mu mohl něco říct, když si narazil cylindr. Děkuji.
Měl jsem něco říct o starém klobouku a podobně. To jsem mohl říct. Že vypadá
jako nový. Ten by byl udělal ksicht.</p>

<p class="mlptext1">Sllt. Nejspodnější patro prvního válce vydřelo prkýnko sllt
s první dávkou novin složených na čtvrtky. Sllt. Skoro lidsky dělají sllt, aby
na sebe upoutaly pozornost. Div nemluví. Ty dveře tady sllt vržou, aby je někdo
zavřel. Všechno má svou mluvu. Sllt.</p>

<p class="mlptextbez1radku1">SLOVUTNÝ CÍRKEVNÍK OBČASNÝM PŘISPĚVATELEM</p>

<p class="mlptextbez1radku2">Najednou podal faktor sloupec zpátky a řekl:</p>

<p class="mlptext">– Počkat. A kde je arcibiskupův dopis? Má se v <span class="mlpznakkurziva11b">Telegrafu</span> opakovat. Kdepak je tenhleten?</p>

<p class="mlptext">Rozhlédl se kolem hlučných neodpovídajících strojů.</p>

<p class="mlptext">– Monks, prosím? ozval se někdo ze sazárny.</p>

<p class="mlptext">– Se ví. Kdepak je Monks?</p>

<p class="mlptext">– Monks!</p>

<p class="mlptext">Pan Bloom si vzal výstřižek. Nejvyšší čas vypadnout.</p>

<p class="mlptext">– Já vám tedy, pane Nannetti, tu kresbu opatřím, řekl, a vy ji
dobře umístíte, to vím.</p>

<p class="mlptext">– Monks!</p>

<p class="mlptext">– Prosím.</p>

<p class="mlptext1">Zadávka na tři měsíce. Plíce abych si vymluvil. Rozhodně
to zkusím. Upíchnu ho na srpen: to je nápad: v tom měsíci je koňský tarmak.
Ballsbridge. Sjedou se na něj turisti.</p>

<p class="mlptextbez1radku1">TATÍK PŘES ZPRÁVY</p>

<p class="mlptextbez1radku3">Ubíral se sazárnou a prošel kolem starce
shrbeného, obrýleného, přepásaného zástěrou. Starý Monks, tatík přes zprávy.
Všelicos mu v životě prošlo rukama: smuteční oznámení, hospodské inzeráty,
proslovy, rozvodové procesy, utopenci. Doklepává. Střízlivý rozšafa, nějaký
pakatýlek bude mít ve spořitelně. Žena dobrá kuchařka a pradlena. Ve světnici šije
na stroji dcera. Nehezká Jana, žádné fanfárum.</p>

<p class="mlptextbez1radku1">A BYLI DNOVÉ PŘESNIC<a href="../Text/odysseus_012.html#_ftn82" title="" class="pcalibre1 pcalibre msofootnotereference calibre16" id="_ftnref82">[82]</a></p>

<p class="mlptextbez1radku2"><span class="calibre15">Zastavil se v chůzi
a pozoroval sazeče, jak zručně rozmetává sazbu. Napřed si to pozpátku přečte.
Jde mu to jedna radost. Vyžaduje to cvik. mangiD kirtaP. Nebožtík táta mi čítal
Hagadu a prstem si ukazoval pozpátku. Pesach. Napřesrok v Jeruzalémě. Ach jeje!
Toho povídání o tom, jak jsme vyšli z Egypta a do domu služebnosti, alleluja.
Šma Jisráél, Adónai Elohénú.</span><a href="../Text/odysseus_012.html#_ftn83" title="" class="pcalibre1 pcalibre msofootnotereference calibre24" id="_ftnref83">[83]</a><span class="calibre15"> Ne, to je zas něco jiného. A ještě dvanáct bratří.
Synů Jakubových. A ještě jehně a kočka a pes a hůl a voda a řezník a ještě
anděl smrti jak zabije řezníka a ten zabije vola a pes zabije kočku. Vypadá to
trochu hloupě, dokud se nad tím člověk nezamýšlí. Znamená to spravedlnost, a zatím
kdekdo požírá kdekoho. Takový je vlastně život. Jak mu to jde. Cvik dělá
mistra. Jako by se díval prsty.</span></p>

<p class="mlptext1">Krytou chodbou odešel pan Bloom od tlukotů na odpočívadlo.
Hned si tam sjedu tramvají a třeba ho tam zastihnu? Raděj mu napřed
zatelefonuji. Číslo? Stejné jako Citronovo domovní. Dvacet osm. Dvacet osm
čtyři čtyři.</p>

<p class="mlptextbez1radku1">JEŠTĚ NAPOSLED TO MÝDLO</p>

<p class="mlptextbez1radku2">Dolů po domovních schodech. Kdopak tady, k čertu,
čmáral sirkami po zdích. Jako by to dělali o závod. V takových dílnách to
vždycky mastně páchne. Teplavý klih v sousedství u Thoma, když jsem byl u něho.</p>

<p class="mlptext">Vytáhl kapesník a utřel si nos. Citrónlimón? Aha, strčil jsem
tam mýdlo. Vytáhnu je z té kapsy. Zastrčil zpátky kapesník, vyndal mýdlo,
uložil je do zadní kapsy u kalhot a zapjal na knoflík.</p>

<p class="mlptext">Jakou voňavku používá tvá žena? Ještě bych se dostal domů:
tramvají: něco jsem zapomněl. Podívám se na ni, než se ustrojí. Ne. Tady. Ne.</p>

<p class="mlptext">Z redakce <span class="mlpznakkurziva11b">Večerního telegrafu</span>
najednou někdo smíchem zavřeštěl. Přesvědčím se kdo. Copak se děje? Zaskočím si
tam k telefonu. To Ned Lambert.</p>

<p class="mlptext1">Šetrně vstoupil dovnitř.</p>

<p class="mlptextbez1radku1">ERIN, ZELENÝ ŠPERK NA STŘÍBRNÉM MOŘI</p>

<p class="mlptextbez1radku2">– Někdo tu straší, ústy plnými sušenek hlesl do
zaprášené okenní tabulky profesor MacHugh.</p>

<p class="mlptext">Od prázdného krbu zatékal pan Dedalus pohledem k rozšklebenému
Nedu Lambertovi a kysele se zeptal:</p>

<p class="mlptext">– Pro Krista ukřižovaného, jestlipak by z toho člověk nedostal
žáhu do řiti.</p>

<p class="mlptext">Ned Lambert seděl na stole a četl dál:</p>

<p class="mlptext">– <span class="mlpznakkurziva11b">Nebo zas pozorujte, jak se
klikatí a zurčí vpřed, k buřnému vodstvu Neptunovy modré říše šemravý jarček,
zápolící sice s trčícími kameny, leč <span class="calibre17">ovívaný
převlahými zefýrky, mezi omšelými břehy, škádlený zářivým sluncem</span> nebo
zas zahalovaný stíny, které mu na nyvou hruď vrhá chundelaté lupení olbřímího
hvozdu.</span> Co tomu říkáš, Šimone? zeptal se přes hranu novin. Pěkná hatlanina,
že?</p>

<p class="mlptext">– Dej s tím pokoj, řekl pan Dedalus.</p>

<p class="mlptext">Ned Lambert se smál a plácal do novin, rozložených na kolenou.</p>

<p class="mlptext">– <span class="mlpznakkurziva11b">Nyvá hruď a kundelaté lupení.</span>
To mě podržte! To mě podržte.</p>

<p class="mlptext">– A Xenofón hleděl na Marathón, řekl pan Dedalus a znovu koukl
po krbu a oknu, a Marathón hleděl na moře.</p>

<p class="mlptext">– To stačí, křikl od okna profesor MacHugh. Víc ani muk.</p>

<p class="mlptext">Dojedl rohlíčkovou sušenku, kterou dosud okusoval, a hladově
se užuž zakousl do sušenky v druhé ruce.</p>

<p class="mlptext">Žvást. Třesky plesky. Jak vidět, Ned Lambert si vzal volno. Z pohřbu
je člověk celý den k ničemu, taky že jo. Prý má konexe. Místokancléř, starý
Chatterton, je jeho prastrýc nebo praprastrýc. Moc mu prý nechybí do
devadesátky. Nekrolog prý má napsaný léta letoucí. Natruc jim žije dál. Třeba
ho Ned Lambert předejde. Johnny, uhni strýčkovi. Jemnostpán Hedges Eyre
Chatterton. Nic bych za to nedal, že tu a tam vypomůže z nouze, když mu fouká
do kapsy. Bude mu hej, až natáhne bačkory. Aleluja.</p>

<p class="mlptext">– Ještě něco k popukání, řekl Ned Lambert.</p>

<p class="mlptext">– Co je to? zeptal se pan Bloom.</p>

<p class="mlptext1">– Nedávno objevený úryvek z Cicerona, řekl slavnostním
tónem profesor MacHugh. <span class="mlpznakkurziva11b">Naše krásná vlast.</span></p>

<p class="mlptextbez1radku1">STRUČNÁ, ALE VĚCNÁ</p>

<p class="mlptextbez1radku2">– Čí vlast? zeptal se prostoduše pan Bloom.</p>

<p class="mlptext">– Nejvýš případná otázka, pronesl mezi žvýkáním profesor.
Důraz je na čí.</p>

<p class="mlptext">– Vlast Dana Dawsona, řekl pan Dedalus.</p>

<p class="mlptext">– To je jeho včerejší řeč?</p>

<p class="mlptext">Ned Lambert kývl hlavou.</p>

<p class="mlptext">– Jen si poslechněte tohle, řekl.</p>

<p class="mlptext">Klika praštila pana Blooma do beder, jak někdo vrazil do
dveří.</p>

<p class="mlptext">– Promiňte, řekl J. J. O’Molloy a vstoupil dovnitř.</p>

<p class="mlptext">Pan Bloom hbitě uhnul stranou.</p>

<p class="mlptext">– Vy mi promiňte, řekl.</p>

<p class="mlptext">– Dobrý den, Jacku.</p>

<p class="mlptext">– Jen dál. Jen dál.</p>

<p class="mlptext">– Dobrý den.</p>

<p class="mlptext">– Jak se daří, Dedale?</p>

<p class="mlptext">– Dobře. A jak tobě?</p>

<p class="mlptext1">J. J. O’Molloy zavrtěl hlavou.</p>

<p class="mlptextbez1radku1">SMUTNÉ</p>

<p class="mlptextbez1radku2">Býval to moc chytrý advokát. Chudák, jde to s ním
z kopce. Ten hektický ruměnec mu věstí brzký konec. Má na kahánku. Copak ho sem
přiválo. Shání prachy.</p>

<p class="mlptext">– <span class="mlpznakkurziva11b">Nebo zas když zlezeme nakupené
štíty hor.</span></p>

<p class="mlptext">– Vypadáš báječně.</p>

<p class="mlptext">– Mohl bych vidět šéfredaktora? zeptal se J. J. O’Molloy a pohlédl
k vnitřním dveřím.</p>

<p class="mlptext">– Jak by ne, řekl profesor MacHugh. Vidět i slyšet. Je s Lenehanem
ve své svatyni.</p>

<p class="mlptext">J. J. O’Molloy se odšoural k sklápěcímu pultu a zalistoval v růžovém
souboru ročníků.</p>

<p class="mlptext">Z agendy kde nic tu nic. Bývalá existence. Flintu do žita.
Karban. Čestné dluhy. Sklízí bouři. Od firmy D. a T. Fitzgerald pobíral kdysi
pěkné palmare. Oni nosí paruky, jen aby bylo vidět jejich šedou hmotu. Mozek na
dlani jako ta socha v Glasnevinu. S Gabrielem Conroyem píše asi literární
články do <span class="mlpznakkurziva11b">Expresu. </span>Velmi sčetlý. Myles
Crawford začínal v <span class="mlpznakkurziva11b">Nezávislém.</span> Divné, jak
se novináři hned otočí, jen zvětří nějaké <span class="calibre17">místečko.
Větrné korouhvičky. Horké i studené foukají z huby. Kdo se v tom</span> má
vyznat. Jedna pravda platí jen tak dlouho, než uslyšíte jinou. Sápají se na
sebe v novinách a zas, jako když utne. Najednou jsou z nich nejlepší přátelé.</p>

<p class="mlptext"><span class="calibre17">– Propánakrále, poslechněte
si tohle, domáhal se slova Ned Lambert</span>. <span class="mlpznakkurziva11b">Nebo
zas když zlezeme nakupené štíty hor…</span></p>

<p class="mlptext">– Konina! vpadl mu nakvašeně do řeči profesor. Přestaň s tím
nabubřelým žvástem!</p>

<p class="mlptext">– <span class="mlpznakkurziva11b">Štíty hor,</span> vedl svou
Ned Lambert, <span class="mlpznakkurziva11b">tyčící se vzhůru, jako by nám chtěly
opláchnout duši…</span></p>

<p class="mlptext">– Hubu by si měl vypláchnout, řekl pan Dedalus. Požehnaný a věčný
Bože! A za to ho platí?</p>

<p class="mlptext1"><span class="mlpznakkurziva11b">V</span>
<span class="mlpznakkurziva11b">tom nedostižném panorámatu Irska, jemuž se navzdory
vychvalovaným vzorům jiných honosných krajinných partií co do krásoty nic
nevyrovná listnatým hájem i zvlněnou krajinou i bujnou jasně zelenou pastvinou,
ponořenou do přesažně přesvětlé záře našeho vlahého tajemného irského zášeří</span>…</p>

<p class="mlptextbez1radku1">JEHO RODNÁ DORŠTINA</p>

<p class="mlptextbez1radku2">– A co měsíc, řekl profesor MacHugh. Na Hamleta
zapomněl.</p>

<p class="mlptext">– <span class="mlpznakkurziva11b">Které do šíře i do dáli obláčí
výhled a jen čeká, až zasvitne třpytný kotouč měsíce a obleje jeho stříbřitou
zář.</span></p>

<p class="mlptext">– Ach! ulevil si zoufalým zachroptěním pan Dedalus, do
prkýnka! Stačí, Nede. Život je moc krátký.</p>

<p class="mlptext">Smekl cylindr, podrážděně odfoukl kosmaté vousy, po velšsku si
přičísl vlasy.</p>

<p class="mlptext">Ned Lambert odhodil noviny a rozchechtal se na celé kolo.
Vzápětí se z neholeného, obrýleného obličeje profesora MacHugha rozlehl štěkavý
řehot.</p>

<p class="mlptext1">– Buchta Daw! křikl.</p>

<p class="mlptextbez1radku1">CO ŘÍKAL WETHERUP</p>

<p class="mlptextbez1radku2">Ušklíbat se nad tím, když to vystydne v tisku, to
dovede každý, jenže to zboží jde na dračku jako horké koblihy. Však on dělal
dřív pekařinu, ne. Proto se mu říká Buchta Daw. Posadil se do teplého hnízda. <span class="calibre17">Dceru zasnoubil tomu člověku z finančního
inspektorátu, co má auto. Pěkně si to narafičila. Samé radovánky vstup volný.
Jen se ládujte. Říkal Wetherup.</span> Na žrádlo se každý chytí.</p>

<p class="mlptext">Vnitřní dveře se prudce rozlétly a vyrazil z nich obličej s purpurovým
frňákem a s čupřinou rozježených vlasů. Příkře se rozhlédl modrýma očima a drsným
hlasem se zeptal:</p>

<p class="mlptext">– Co je?</p>

<p class="mlptext">– Sám falešný statkář už je tady, řekl obřadně profesor
MacHugh.</p>

<p class="mlptext">– Zmizni, ty zatrapecený kantore, vzal ho na vědomí
šéfredaktor.</p>

<p class="mlptext">– Pojď, Nede, řekl pan Dedalus a nasadil si klobouk. Musím to
zapít.</p>

<p class="mlptext">– Zapít! okřikl ho šéfredaktor. Přede mší se nikomu nenalévá.</p>

<p class="mlptext">– Tak to má být, řekl pan Dedalus a šel ven. Pojď, Nede.</p>

<p class="mlptext">Ned Lambert se svezl ze stolu. Modrýma očima zatěkal
šéfredaktor k tváři pana Blooma, po níž se mihl úsměv.</p>

<p class="mlptext1">– Nepůjdeš s námi, Mylesi? zeptal se Ned Lambert.</p>

<p class="mlptextbez1radku1">VZPOMÍNÁ SE SLAVNÝCH BITEV</p>

<p class="mlptextbez1radku2">– Severocorkská milice! křikl šéfredaktor a rázně
pokročil ke krbu. My jsme vždycky vyhráli! Severocorkská milice a španělští
důstojníci!</p>

<p class="mlptext">– Kdepak to bylo, Mylesi? zeptal se Ned Lambert a zamyšleně
sklopil zrak na špičky střevíců.</p>

<p class="mlptext">– V Ohiu! houkl šéfredaktor.</p>

<p class="mlptext">– Namoutě, taky že jo, dotvrdil Ned Lambert.</p>

<p class="mlptext">Na odchodu pošeptal J. J. O’Molloyovi:</p>

<p class="mlptext">– Zralý do Třeštilova. Smutný případ.</p>

<p class="mlptext">– Ohio! z pozdvižené purpurové tváře diskantem zahlaholil
šéfredaktor. Mé Ohio!</p>

<p class="mlptext1">– Dokonalý amfimacer! řekl profesor. Dlouhá, krátká a dlouhá.</p>

<p class="mlptextbez1radku1">Ó, HARFO EOLSKÁ</p>

<p class="mlptextbez1radku2">Z kapsy u vesty vyňal hedvábnou nitku, kousek z ní
utrhl a šikovněji zadrnkal mezi dvěma a dvěma ozvučnými nečištěnými zuby.</p>

<p class="mlptext">– Dzindzin, dzundzun.</p>

<p class="mlptext">Vida, že má pole volné, namířil pan Bloom k vnitřním dveřím.</p>

<p class="mlptext">– Momentík, pane Crawforde. Chtěl bych si jen zatelefonovat
kvůli nějakému inzerátu.</p>

<p class="mlptext">Vešel dovnitř.</p>

<p class="mlptext"><span class="calibre17">– A co bude s tím úvodníkem
na dnes večer? zeptal se profesor MacHugh, přistoupil k šéfredaktorovi a položil
mu pevnou ruku na rameno.</span></p>

<p class="mlptext">– To se zařídí, řekl už klidněji Myles Crawford. Pusť to z hlavy.
Nazdar, Jacku. Už je to zařízeno.</p>

<p class="mlptext">– Na shledanou, Mylesi, řekl J. J. O’Molloy a listy, které
držel, pustil schlíple na soubor ročníků. Píše se dnes o tom kanadském podvodu?</p>

<p class="mlptext">Uvnitř zavrněl telefon.</p>

<p class="mlptext1">– Dvacet osm… Ne, dvacet… Čtyři čtyři… Ano.</p>

<p class="mlptextbez1radku1">UHODNĚTE VÍTĚZE</p>

<p class="mlptextbez1radku2">Zevnitř z redakce vyšel Lenehan s obtahy <span class="mlpznakkurziva11b">Sportu.</span></p>

<p class="mlptext">– Kdo by chtěl zaručený tip na Zlatý pohár? zeptal se. Žezlo s
jezdcem O. Maddenem.</p>

<p class="mlptext">Pohodil obtahy na stůl.</p>

<p class="mlptext">Z dvorany se přihnal až k nim vřískot bosých kamelotů a dveře
se rozlétly.</p>

<p class="mlptext">– Pst! řekl Lenehan. Slyším kročeje.</p>

<p class="mlptext">Profesor MacHugh přešel rázně místnost a jednoho skrčeného
uličníka popadl za límec; ostatní odpelášili z dvorany a po schodech dolů. V průvanu
obtahy zašustily, celé modře počmárané vzlétly a pod stolem se snesly na zem.</p>

<p class="mlptext">– To já prosím ne. To do mě prosím vrazil ten klacan.</p>

<p class="mlptext">– Vyhoďte ho a zavřete, řekl šéfredaktor. Duje vichr.</p>

<p class="mlptext">Lenehan sbíral obtahy ze země a po dvojím shýbnutí zasténal.</p>

<p class="mlptext">– My prosím čekáme na zvláštní dostihové vydání, řekl kamelot.
On do mě prosím vrazil Pat Farrel.</p>

<p class="mlptext">Ukázal na dva obličeje, vyčuhující z veřejí.</p>

<p class="mlptext">– Ten prosím.</p>

<p class="mlptext">– Koukej mazat, osopil se na něho profesor MacHugh.</p>

<p class="mlptext">Vystrčil chlapce ven a přibouchl za ním.</p>

<p class="mlptext">J. J. O’Molloy chrastil obtahy, broukal si, něco hledal:</p>

<p class="mlptext">– Pokračování strana šestá, sloupec čtvrtý.</p>

<p class="mlptext1">– Ano… Tady <span class="mlpznakkurziva11b"><span class="calibre19">Večerní telegraf,</span></span> telefonoval
zevnitř z redakce pan Bloom. Je pan šéf…? Ano, <span class="mlpznakkurziva11b"><span class="calibre19">Telegraf…</span></span> Kam?… Aha! Která aukční
síň?… Aha! Už vím… Dobře. Já ho tam chytnu.</p>

<p class="mlptextbez1radku1">NASTANE SRÁŽKA</p>

<p class="mlptextbez1radku2">Znovu zavrněl zvonek, jak domluvil. Rázně vešel
dovnitř a drcl do Lenehana pinožícího se s druhým obtahem.</p>

<p class="mlptext">– <span class="mlpznakkurziva11b">Pardon, monsieur</span>, řekl
Lenehan a s úšklebkem ho drapl.</p>

<p class="mlptext">– Moje chyba, řekl pan Bloom a klidně snášel jeho drapnutí.
Udělal jste si něco? Já pospíchám.</p>

<p class="mlptext">– Koleno, řekl Lenehan.</p>

<p class="mlptext">S pitvořením a fňukáním si třel koleno.</p>

<p class="mlptext">– Přemíra těch <span class="mlpznakkurziva11b">anno Domini</span><a href="../Text/odysseus_012.html#_ftn84" title="" class="pcalibre1 pcalibre msofootnotereference calibre16" id="_ftnref84"><i class="calibre1">[84]</i></a><span class="mlpznakkurziva11b">.</span></p>

<p class="mlptext">– Odpusťte, řekl pan Bloom.</p>

<p class="mlptext">Došel ke dveřím, podržel je rozevřené a zaotálel. J. J. O’Molloy
sklapl těžké listy. Od kamelotů dřepících na prahu se do holé dvorany rozlehly
dva ryčné hlasy s foukací harmonikou.</p>

<p class="mlpversei">V boj šli jsme duší tělem<br/>
my, hoši z Wexfordu.</p>

<p class="mlptextbez1radku1">ODCHÁZÍ BLOOM</p>

<p class="mlptextbez1radku2">– Já jen běžím do Bachelor’s Walk, řekl pan
Bloom, kvůli Clavisovu inzerátu. Chtěl bych to domluvit. On prý si tam zašel k Dillonovi.</p>

<p class="mlptext">Váhavě se na ně zadíval. Šéfredaktor opřený o krb s hlavou v dlani
najednou napřáhl velkolepě paži.</p>

<p class="mlptext">– Kliď se! Je před tebou celý svět.</p>

<p class="mlptext">– Hned se vrátím, řekl pan Bloom a hnal se ven.</p>

<p class="mlptext">J. J. O’Molloy vzal Lenehanovi obtahy z ruky, zlehka do nich
foukl a bez poznámky si je pročítal.</p>

<p class="mlptext">– On ten inzerát sežene, řekl profesor a černě vroubenými
brejlemi zíral přes záclonku. Koukněte na tu holotu za ním.</p>

<p class="mlptext1">– Ukaž! Kde? křikl Lenehan a přiběhl k oknu.</p>

<p class="mlptextbez1radku1">POULIČNÍ PRŮVOD</p>

<p class="mlptextbez1radku2">Oba se přes záclonku zasmáli kamelotům, jak
poskakují husím pochodem v patách za panem Bloomem a poslední ve větru
rozkomíhává jakéhosi draka s ohonem z bílých mašlí.</p>

<p class="mlptext">– Jen se podívej na toho holomka, jakou mu tropí kočičinu,
řekl Lenehan, a budeš se válet. Ach, já prasknu! Imituje jeho plochá chodidla a
šmaťhavou chůzi. Malé číslo bot. Krade se po špičkách.</p>

<p class="mlptext">Šoupavým krokem zparodované mazurky rázně přetančil přes celou
podlahu až za krb k J. J. O’Molloyovi a ten mu do napřažených dlaní vložil
obtahy.</p>

<p class="mlptext">– Co to? lekl se Myles Crawford. Kampak ti dva odešli?</p>

<p class="mlptext"><span class="calibre19">– Kdo? otočil se profesor.
Šli se napít do Oválu. Je tam s Jackem Hallem</span> Paddy Hooper. Včera večer
přijeli.</p>

<p class="mlptext">– Tak pojďme, řekl Myles Crawford. Kdepak mám klobouk?</p>

<p class="mlptext">Trhaně vešel dozadu do redakce, rozpjal si šos u kabátu a zacinkal
v zadní kapse klíči. Cinkly pak ještě ve vzduchu a o dřevo, jak zamykal zásuvku
u psacího stolu.</p>

<p class="mlptext">– Jde to s ním z kopce, řekl tlumeně profesor MacHugh.</p>

<p class="mlptext1">– Zdá se, polohlasně zadumal J. J. O’Molloy, ale co se
zdá, nebývá pravda. Kdopak má hodně sirek?</p>

<p class="mlptextbez1radku1">DÝMKA MÍRU</p>

<p class="mlptextbez1radku2">Nabídl profesorovi cigaretu a sám si také vzal.
Lenehan jim pohotově škrtl sirkou a po řadě jim zapálil. J. J. O’Molloy znovu
otevřel cigártašku a nabídl mu.</p>

<p class="mlptext">– Děkan, řekl Lenehan a posloužil si.</p>

<p class="mlptext">Se slamákem naraženým šikmo do čela vyšel zevnitř z redakce
šéfredaktor. Prst přísně namířený na profesora MacHugha zpěvavě deklamoval:</p>

<p class="mlpversei">Šarže a sláva spát ti nedaly<br/>
a jenom říši jsi měl v hlavě.</p>

<p class="mlptext">Profesor se semknutými dlouhými rty ušklíbl.</p>

<p class="mlptext">– Tak co? Ty zasraná římská říše? řekl Myles Crawford.</p>

<p class="mlptext">Vzal si z rozevřené cigártašky cigaretu. Lenehan mu úslužně
zapálil a řekl:</p>

<p class="mlptext">– Mlčte, povím vám zbrusu novou slovní hříčku.</p>

<p class="mlptext">– <span class="mlpznakkurziva11b">Imperium romanum</span><a href="../Text/odysseus_012.html#_ftn85" title="" class="pcalibre1 pcalibre msofootnotereference calibre16" id="_ftnref85"><i class="calibre1">[85]</i></a><span class="mlpznakkurziva11b">,</span> řekl něžně J. J. O’Molloy. To zní ušlechtileji
než britské nebo brixtonské. Zní to, jako když se škvaří špek.</p>

<p class="mlptext">Myles Crawford foukl prudce prvního šluka ke stropu.</p>

<p class="mlptext1">– Tak jest, řekl. My jsme ten špek. Vy a já se škvaříme.
Sněhová koule v pekle se nemá hůř.</p>

<p class="mlptextbez1radku1">ZAŠLÁ ŘÍMSKÁ SLÁVA</p>

<p class="mlptextbez1radku2">– Počkat, řekl profesor MacHugh a zdvihl dva
pokojné pařáty. Nedávejme se zavádět slovy, zvukem slov. Myslíme na Řím
imperiální, imperátorský, imperativní.</p>

<p class="mlptext">Z odraných, špinavých manžet deklamačně vystrčil paže a chvilku
se odmlčel.</p>

<p class="mlptext">– Jaká byla jejich kultura? Mohutná, to uznávám, ale nicotná.
Cloacae: kanály. Na poušti a na hoře říkali Židi: <span class="mlpznakkurziva11b">Dobře je tu býti. Postavme oltář Jehovovi.</span> Říman
stejně jako Angličan, který kráčí v jeho stopách, <span class="calibre17">na každé nové pobřeží, kam vstoupil (na naše nevstoupil nikdy), přinesl</span>
jenom svou kanálovou posedlost. Oděn v tógu se rozhlédl a řekl: <span class="mlpznakkurziva11b">Dobře je tu býti. Zhotovme si splachovací záchod.</span></p>

<p class="mlptext">– A taky ho zhotovili, řekl Lenehan. Jak čteme v první
kapitole Guinnesse, naši dávní předkové si na tekoucí vodu potrpěli.</p>

<p class="mlptext">– Byli to od přírody ušlechtilci, zabručel J. J. O’Molloy.
Jenže my máme taky římské právo.</p>

<p class="mlptext">– A Pontský Pilát je jeho prorok, dopověděl profesor MacHugh.</p>

<p class="mlptext">– Znáte tu historku o předsedovi fiskálního dvora Pallesovi?
zeptal se J. J. O’Molloy. Bylo to na večeři v královské univerzitě. Šlo to jako
na drátkách…</p>

<p class="mlptext">– Nejprve si poslechněte hádanku, řekl Lenehan. Mohu spustit?</p>

<p class="mlptext">Z dvorany za nimi přišel pan O’Madden Burke, statný v hojné
šedi donegalského tvídu. Za ním vešel Štěpán Dedalus a smekl.</p>

<p class="mlptext">– <span class="mlpznakkurziva11b">Entrez, mes enfants!</span><a href="../Text/odysseus_012.html#_ftn86" title="" class="pcalibre1 pcalibre msofootnotereference calibre16" id="_ftnref86"><i class="calibre1">[86]</i></a> křikl
Lenehan.</p>

<p class="mlptext">– Předvádím prosebníka, pronesl líbezně p. O’Madden Burke.
Mladost vedená Zkušeností přichází na návštěvu k Proslulosti.</p>

<p class="mlptext1">– Poklona, řekl šéfredaktor a napřáhl ruku. Jen dál.
Zrovna odešel váš fotr.</p>

<p class="mlptextbez1radku1">???</p>

<p class="mlptextbez1radku2">Lenehan řekl ke všem:</p>

<p class="mlptext">– Ticho! Která růže spíš zvoní, než voní? Dumejte, hloubejte,
uvažujte, odpovězte.</p>

<p class="mlptext">Štěpán podal naklepané listy a prstem ukázal na název a podpis.</p>

<p class="mlptext">– Kdože? zeptal se šéfredaktor.</p>

<p class="mlptext">Kousek je utržený.</p>

<p class="mlptext">– Pan Garrett Deasy, řekl Štěpán.</p>

<p class="mlptext">– Ten starý rváč, řekl šéfredaktor. Kdopak to utrhl? To měl
takový kvalt?</p>

<p class="mlpversei">Přilétá upír siný<br/>
až z jihu, kde se blýská,<br/>
a ústy na má ústa<br/>
mně políbení vtiská.</p>

<p class="mlptext">– Dobrý den, Štěpáne, řekl profesor, popošel a koukl jim přes
rameno. Slintavka a kulhavka? To se z tebe stal…?</p>

<p class="mlptext1">Býčkůmilovný bard.</p>

<p class="mlptextbez1radku1">VÝTRŽNOST V ZNÁMÉ RESTAURACI</p>

<p class="mlptextbez1radku2">– Dobrý den, pane profesore, řekl uzardělý
Štěpán. Ten dopis není ode mě. To mě požádal pan Garrett Deasy…</p>

<p class="mlptext">– Ach, toho znám, řekl Myles Crawford, a znal jsem taky jeho
ženu. Fúrie, že Pánbůh vzteklejší nestvořil. Kristepane, ta měla slintavku a kulhavku,
bodejť ne! Jednou večer vám U hvězdy a podvazku vychrstla číšníkovi polévku do
obličeje. Haha!</p>

<p class="mlptext">Žena přinesla na svět hřích. Za Helenu, která utekla
Menelaovi, Řekové deset let. Breffnijský kníže O’Rourke.</p>

<p class="mlptext">– On je vdovec? zeptal se Štěpán.</p>

<p class="mlptext">– Je, slaměný, řekl Myles Crawford a zběžně pročítal
strojopis. Císařovi koně. Habsburk. Na vídeňských hradbách mu Ir zachránil
život. Nezapomeňte! Maxmilian Karl O’Donnel, hrabě z irského Tirconnellu.
Poslal k nám svého dědice, aby krále povýšil na rakouského polního maršála.
Jednou z toho budou nepříjemnosti. Divoké husy. Ano, pokaždé. Nezapomínejte!</p>

<p class="mlptext">– Hlavně jestli on nezapomněl, řekl klidně J. J. O’Molloy a potěžkal
podkovovité těžítko. Zachraňovat panovníky se nevyplácí.</p>

<p class="mlptext">Profesor MacHugh se po něm otočil.</p>

<p class="mlptext">– A co když ano.</p>

<p class="mlptext1">– Povím vám, jak to bylo, spustil Myles Crawford. Jednou
nějaký Maďar…</p>

<p class="mlptextbez1radku1">PROHRANÉ VĚCI.<br/>
ZMÍNKA O UŠLECHTILÉM MARKÝZI</p>

<p class="mlptextbez1radku3">– My jsme byli vždycky věrni prohraným věcem,
řekl profesor. Úspěch je nám smrtí intelektu a obraznosti. Vítězům jsme nikdy
věrni nebyli. My jim sloužíme. Já učím bečivé latině. Hovořím jazykem národa,
jehož mentalita vrcholí zásadou: čas jsou peníze. Dominující hmota. <span class="mlpznakkurziva11b">Dominus!</span> Pán. A co duchovnost? Pán Ježíš. Pan
hrabě Salisbury. Kanape ve westendském klubu. Zato Řekové!</p>

<p class="mlptextbez1radku1">KYRIE ELEISON!<a href="../Text/odysseus_012.html#_ftn87" title="" class="pcalibre1 pcalibre msofootnotereference calibre16" id="_ftnref87">[87]</a></p>

<p class="mlptextbez1radku2">Jasným úsměvem mu zasvítily oči v tmavých
obroučkách a dlouhé rty se mu protáhly.</p>

<p class="mlptext">– Řekové! řekl znovu. <span class="mlpznakkurziva11b">Kyrios! </span><span class="mlpznakkurziva11b"><span class="calibre23">Třpytné</span></span><i class="calibre1">
</i>slovo! Samohlásky, jaké neznají Semiti a Sasové. <span class="mlpznakkurziva11b">Kyrie! </span><span class="mlpznakkurziva11b"><span class="calibre23">Záře</span></span> intelektu. Měl bych přednášet
řečtinu, řeč ducha. <span class="mlpznakkurziva11b">Kyrie eleison!</span> Výrobce
klozetu a výrobce kanálu nikdy nebudou pány našeho ducha. Jsme vazalové
evropského katolického rytířství, ztroskotalého u Trafalgaru, a říše ducha,
nikoli <span class="mlpznakkurziva11b">impéria,</span> spolu s athénským
loďstvem potopené u Aigospotamoi. Ano, ano. Potopené. Sveden věštbou, pokusil
se Pyrrhus naposled zvrátit osud Řecka. Věrný prohrané věci.</p>

<p class="mlptext">Rázně od nich odešel k oknu.</p>

<p class="mlptext">– Pochodovali do boje, řekl šedě pan O’Madden Burke, ale
pokaždé padli.</p>

<p class="mlptext">– Húhú! zakňoural Lenehan. Následkem cihly, která ho trefila v
druhé části <span class="mlpznakkurziva11b">matinée.</span> Ubohý, přeubohý
Pyrrhus!</p>

<p class="mlptext1">Potom zašeptal Štěpánovi do ucha:</p>

<p class="mlptextbez1radku1">LENEHANŮV LIMERIK</p>

<p class="mlpversei">MacHughovi veleučenému<br/>
brejle zahrávají do ebenu.<br/>
Jak se přes ně podívá,<br/>
všechno se mu rozplývá.<br/>
Nač je nosí? Vždyť to nemá cenu.</p>

<p class="mlptextbez1radku">Truchlí nad Sallustiem, jak říká Mulligan. Jehož
matka chcípla jak hovádko.</p>

<p class="mlptext">Myles Crawford si nacpal listy do boční kapsy.</p>

<p class="mlptext">– No dobrá, řekl. Ostatek si přečtu až potom. Dobrá.</p>

<p class="mlptext">Na protest vztáhl Lenehan obě ruce.</p>

<p class="mlptext">– A co moje hádanka! Která růže spíš zvoní, než voní? Je to
opera.</p>

<p class="mlptext">– Opera? Sfingovský obličej pana O’Maddena Burka ještě víc
zhádankovatěl.</p>

<p class="mlptext">Lenehan s chutí oznámil:</p>

<p class="mlptext">– Růže kastilská. Ta zpěvem jen zvoní. Hehe!</p>

<p class="mlptext">Zlehka šťouchl pana O’Maddena Burka do sleziny. Pan O’Madden se
půvabně zhroutil na deštník, jako že se zajikl.</p>

<p class="mlptext">– Pomoc! vzdychl. Jde na mě silná slabost.</p>

<p class="mlptext">Lenehan si stoupl na špičky a šustivými obtahy ho rychle
ovíval.</p>

<p class="mlptext">Jak se profesor vracel kolem novinových ročníků, přejel
Štěpánovi a panu O’Maddenu Burkovi po vlající kravatě.</p>

<p class="mlptext">– Paříž, kdysi a nyní, řekl. Vypadáte jako komunardi.</p>

<p class="mlptext1">– Jako ti, co vyhodili do povětří Bastilu, mírně
zašpičkoval J. J. O’Molloy. Nebo jste vy dva společně zastřelili finského
gubernátora? Vypadáte, jako byste to spáchali. Generála Bobrikova.</p>

<p class="mlptextbez1radku1">HATLA PATLA</p>

<p class="mlptextbez1radku2">– My jsme na to jen pomýšleli, řekl Štěpán.</p>

<p class="mlptext">– Všechny možné talenty, řekl Myles Crawford. Právo, starověk.</p>

<p class="mlptext">– Dostihy, utrousil Lenehan.</p>

<p class="mlptext">– Literatura, noviny.</p>

<p class="mlptext">– Chybí nám Bloom, řekl profesor. Ušlechtilé umění inzertní.</p>

<p class="mlptext">– A madam Bloomová. Múza zpěvu. Dublinská favoritka. Lenehan
si hlasitě odkašlal.</p>

<p class="mlptext1">– Hm! pronesl tlumeně. Ach, nadechnout se čerstvého
vzduchu. Nastydl jsem se v parku. Byla otevřená brána.</p>

<p class="mlptextbez1radku1">TY TO UMÍŠ</p>

<p class="mlptextbez1radku2">Šéfredaktor sáhl Štěpánovi nervózně na rameno.</p>

<p class="mlptext">– Rád bych, abys mi něco napsal. Něco pikantního. Ty to umíš.
Vidím ti to na obličeji. <span class="mlpznakkurziva11b">Ve slovníku mládí…</span></p>

<p class="mlptext">Vidím ti to na obličeji. Vidím ti to na očích. Ty lenivý
ospalý pleticho.</p>

<p class="mlptext">– Slintavka a kulhavka! křikl s opovržlivou nakvašeností
šéfredaktor. Velká schůze národovců v Borris-in-Ossory. Konina. Balamucení
veřejnosti. Dej jim něco pikantního. Všechny nás do toho namočí, čert to vem.
Otec Syn a Svatý Duch a z Břucha Puch.</p>

<p class="mlptext">– Duševní stravu tu poskytnem všichni, řekl pan O’Madden
Burke.</p>

<p class="mlptext">Štěpán zvedl oči k jeho drzému nevšímavému pohledu.</p>

<p class="mlptext1">– On by tě rád naverboval k novinám, řekl J. J. O’Molloy.</p>

<p class="mlptextbez1radku1">ZNAMENITÝ GALLAHER</p>

<p class="mlptextbez1radku2">– Ty to umíš, opakoval Myles Crawford a důrazně
mu sevřel ruku. Jen počkej. Však my ochromíme Evropu, jak říkal Ignatius
Gallaher, to ještě facíroval a dělal markéra u kulečníku v hotelu Clarence.
Gallaher, to vám byl novinář. To bylo péro. Víš, jak se proslavil? Já ti povím.
Byl to, pokud známo, nejchytřejší novinářský kousek. Bylo to v jednaosmdesátém,
šestého května, v době Nezdolných, vraždy ve Fénixově parku, ty jsi myslím
ještě nebyl na světě. Já ti to ukážu.</p>

<p class="mlptext">Prodral se kolem nich k ročníkům novin.</p>

<p class="mlptext">– Podívejte, otočil se. <span class="mlpznakkurziva11b">New York
World</span> žádal kabelogramem o zvláštní zprávu. Pamatujete se, jak to tehdá
bylo.</p>

<p class="mlptext">Profesor MacHugh přikývl.</p>

<p class="mlptext">– <span class="mlpznakkurziva11b">New York World,</span> řekl
šéfredaktor a samým rozčilením si pošoupl slamák. Kde se to stalo. Tim Kelly,
totiž Kavanagh, Joe Brady a ostatní. Kudy jel s drožkou Odřikoza. Celou trať,
rozumíte?</p>

<p class="mlptext">– Odřikoza, řekl pan O’Madden Burke. Fitzharris. Má prý
drožkářský stánek až u Buttova mostu. Říkal mi to Holohan. Znáte Holohana?</p>

<p class="mlptext">– To je ten pajdavý, ne? řekl Myles Crawford.</p>

<p class="mlptext">– Je tam taky, jak mi říkal, chudák Gumley, opatruje městský
sklad kamení. Noční hlídač.</p>

<p class="mlptext">Štěpán sebou překvapeně trhl.</p>

<p class="mlptext">– Gumley? řekl. To snad ne? Je to ten známý mého otce, co?</p>

<p class="mlptext">– Nech Gumleyho být, křikl zlostně Myles Crawford. Jen ať si
Gumley hlídá kamení, aby mu neuteklo. Poslouchejte. Co udělal Ignatius
Gallaher? Já vám povím. Geniální vnuknutí. Rovnou odkábloval. Máte <span class="mlpznakkurziva11b">Svobodářský týdeník</span> ze 17. března? Dobře. Už
jste to našli?</p>

<p class="mlptext">Zalistoval v ročníku a na jednom bodě utkvěl prstem.</p>

<p class="mlptext">– Všimněte si čtvrté stránky, třeba inzerátu na Bransomovu
kávu. Už jste to našli? Dobře.</p>

<p class="mlptext1">Zavrněl telefon.</p>

<p class="mlptextbez1radku1">VZDÁLENÝ HLAS</p>

<p class="mlptextbez1radku2">– Já to vezmu, řekl profesor a odešel.</p>

<p class="mlptext">– B je brána do parku. Tak.</p>

<p class="mlptext"><span class="calibre15">Prst mu s chvěním poskakoval
a píchal od jednoho bodu k druhému.</span></p>

<p class="mlptext">– T je místokrálův letohrádek. C je, kde došlo k vraždě. K je
Knockmaroonská brána.</p>

<p class="mlptext"><span class="calibre26">Zplihlá kůže na krku se mu
tetelila jako kohoutí lalůčky. Vylezla mu špatně naškrobená náprsenka a neomaleně
si ji zastrčil zpět do vesty.</span></p>

<p class="mlptext"><span class="calibre17">– Haló? Tady <span class="mlpznakkurziva11b">Večerní telegraf…</span> Haló?… Kdo tam?… Ano… Ano… Ano…</span></p>

<p class="mlptext">F až P je trať, po níž jel Odřikoza s drožkou kvůli alibi.
Inchicore, Roundtown, Windy Arbour, Palmerstonův park, Ranelagh. F. A. B. P. Už
jste to našli? X je Davyho hospoda v horní Leeson Street.</p>

<p class="mlptext">Profesor došel k redakčním dveřím.</p>

<p class="mlptext">– U telefonu je Bloom, řekl.</p>

<p class="mlptext1">– Ať se dá vycpat, utrhl se šéfredaktor. X je Burkova
hospoda, rozumíte?</p>

<p class="mlptextbez1radku1">CHYTRÉ, A JAK</p>

<p class="mlptextbez1radku2">– Chytré, řekl Lenehan. A jak.</p>

<p class="mlptext">– Servíroval jim to za tepla, řekl Myles Crafword, celou tu
řežbu. Tíživý sen, z něhož neprocitneš.</p>

<p class="mlptext">– Já jsem to viděl, řekl pyšně šéfredaktor. Byl jsem při tom,
já a Dick Adam, rodák z Corku zlatého srdce, jakému kdy Pánbůh vdechl život.</p>

<p class="mlptext">Lenehan se uklonil vzdušné podobě a oznámil:</p>

<p class="mlptext">– M. Adam, ajaja, madam. Nemá oko, amen. Kobyla má malý bok.</p>

<p class="mlptext">– Dějiny! zvolal Myles Crawford. Bába z Prince’s Street
dorazila první. Byl nad tím pláč a skřípění zubů. Kvůli inzerátu. Plánek
kreslil Gregor Grey. A už byl na koni. Paddy Hooper hučel tak dlouho do T. P.,
až ho vzal do <span class="mlpznakkurziva11b">Hvězdy.</span> Teď je u Blumenfelda.
Tomu říkám tisk. Tomu říkám talent. Byl to táta těch všech.</p>

<p class="mlptext">– Otec bulvárních plátků, dotvrdil Lenehan, a švagr Chrise
Callinana.</p>

<p class="mlptext">– Haló?… Jste tam?… Ano, ještě je tady. Přijďte si sám.</p>

<p class="mlptext">– Takového novináře hned tak nenajdete, křikl šéfredaktor.
Sklapl stránky.</p>

<p class="mlptext">– Chakramentsky sytré, řekl Lenehan panu O’Maddenu Burkovi.</p>

<p class="mlptext">– Šikovné, řekl pan O’Madden Burke.</p>

<p class="mlptext">Z redakce vyšel profesor MacHugh.</p>

<p class="mlptext">– Když už mluvíte o Nezdolných, řekl, všimli jste si, že
nějaké kolportéry předvedli na komisařství…</p>

<p class="mlptext">– Ale ano, horlivě se ozval J. J. O’Molloy. Lady Dudleyová šla
domů schválně pěšky, aby se podívala, které stromy vyvrátil loňský uragán, a tu
ji napadlo, že si koupí lístek s pohledem na Dublin. A ona to byla pamětní
pohlednice s Joem Bradym nebo s Jednuškou nebo s Odřikozou. Představte si,
přímo před místokrálovým letohrádkem!</p>

<p class="mlptext">– Teď už se hodí jen do rubriky zlámaných noh, řekl Myles Crawford.
Pch! Noviny a advokáti! Kdepak se najde advokát jako tamti, jako Whiteside,
jako Isaac Butt, jako stříbroústý O’Hagan? Co? Pitomost. Jenom tam v krejcarových
lokálkách.</p>

<p class="mlptext"><span class="calibre19">Nemluvil, ale ústa mu stále
škubala nervózními pohrdlivými úšklebky.</span></p>

<p class="mlptext1">Jestlipak by některá stála o to, aby ji těmi ústy políbil?
Copak ty víš? Proč jsi to tedy napsal?</p>

<p class="mlptextbez1radku1">JAK SE TO RÝMUJE</p>

<p class="mlptextbez1radku2">Ústa, gusta. Jsou ústa podle gusta? Nebo mají
gusta svoje ústa? Bude to tak. Gusta, vrůstá, tlustá, zhusta, pustá. Rýmy: dva
stejně oblečení, stejně vypadající, dva a dva.</p>

<p class="mlptextbez1radkui">……………………………………… la tua
pace</p>

<p class="mlptextbez1radkui1">……………………………… che parlar ti piace</p>

<p class="mlptextbez1radkui2">……………… mentrechè il
vento, come fa, si tace<span class="mlpznakkurziva11b"><span class="calibre23">.</span></span><a href="../Text/odysseus_012.html#_ftn88" title="" class="pcalibre1 pcalibre msofootnotereference calibre16" id="_ftnref88">[88]</a></p>

<p class="mlptext">Viděl je kráčet po třech vstříc dívkám oděným zeleně, růžově,
višňově, obemknuté v pase, <span class="mlpznakkurziva11b">per l’aer perso</span><a href="../Text/odysseus_012.html#_ftn89" title="" class="pcalibre1 pcalibre msofootnotereference calibre16" id="_ftnref89"><i class="calibre1">[89]</i></a> slézově,
fialově, <span class="mlpznakkurziva11b">quella pacifica orifiamma</span><a href="../Text/odysseus_012.html#_ftn90" title="" class="pcalibre1 pcalibre msofootnotereference calibre16" id="_ftnref90"><i class="calibre1">[90]</i></a><span class="mlpznakkurziva11b">,</span> zlatorudě jako královská korouhev, <span class="mlpznakkurziva11b">di rimirar fe più ardenti</span><a href="../Text/odysseus_012.html#_ftn91" title="" class="pcalibre1 pcalibre msofootnotereference calibre16" id="_ftnref91"><i class="calibre1">[91]</i></a><span class="mlpznakkurziva11b">.</span> Zato já, starci, zkroušení, nohy zolovnatělé
černavou pod nocí: ústa gusta: blín klín.</p>

<p class="mlptext1">– Tak se braň, řekl pan O’Madden Burke.</p>

<p class="mlptextbez1radku1">DOSTIŤ MÁ DEN</p>

<p class="mlptextbez1radku2">J. J. O’Molloy se mdle pousmál a přijal výzvu.</p>

<p class="mlptext1">– Milý Mylesi, řekl a odhodil cigaretu, ty si má slova
špatně vykládáš. Pokud je mi známo, k zastupování třetího stavu žádnou plnou
moc nemám, to tě jen tvá corkská zbrklost zavádí. Proč neuvést Henryho Grattana
a Flooda a Démosthena a Edmunda Burka? Ignatia Gallahera známe, i jeho
chapelizodského šéfa Harmsworthe s jeho lacinými plátky, stejně jako jeho
amerického bratra s jeho boweryjským svinstvem, nemluvě ani o <span class="mlpznakkurziva11b">Rozpočtu Paddyho Kellyho, Pueových příhodách</span> a našem
milém <span class="mlpznakkurziva11b">Skibereenském orlu,</span> kterému nic
neujde. Nač uvádět Whitesida, mistra advokátské výřečnosti? Dosti má den na
svém deníku.</p>

<p class="mlptextbez1radku1">POJÍTKA S ČASY DÁVNO MINULÝMI</p>

<p class="mlptextbez1radku2">Grattan a Flood psali přímo do našeho listu,
rozkřikl se na něho šéfredaktor. Irští dobrovolníci. Kam se na ně hrabeš.
Založen r. 1763. Dr. Lucas. Kde máte někoho, jako byl John Philpot Curran?
Bodejť.</p>

<p class="mlptext">– No, řekl J. J. O’Molloy, co třeba korunní rada Bushe?</p>

<p class="mlptext">– Bushe? řekl šéfredaktor. Tak ano, Bushe. Bushe, ten ano.
Trochu to má v krvi. Kendal Bushe, totiž Seymour Bushe…</p>

<p class="mlptext">– Dávno by byl vrchním soudcem, řekl profesor, nebýt toho, že…
Ale nemluvme o tom.</p>

<p class="mlptext">J. J. O’Molloy se ohlédl po Štěpánovi a klidně a zvolna
pronesl:</p>

<p class="mlptext">– Nejvybroušenější perioda, jakou jsem kdy slyšel, padla
myslím ze rtů Seymoura Bushe. Bylo to při tom přelíčení o bratrovraždě, o Childsově
vraždě. Hájil ho Bushe.</p>

<p class="mlpversei">A do bran sluchu mého vléval.</p>

<p class="mlptext">Jak na to ostatně přišel? Vždyť umřel ve spaní. A ta druhá
historka o zvířeti se dvěma hřbety?</p>

<p class="mlptext1">– Jakpak to bylo? zeptal se profesor.</p>

<p class="mlptextbez1radku1">ITALIA, MAGISTRA ARTIUM<a href="../Text/odysseus_012.html#_ftn92" title="" class="pcalibre1 pcalibre msofootnotereference calibre16" id="_ftnref92">[92]</a></p>

<p class="mlptextbez1radku2">– On mluvil o důkazovém řízení, řekl J. J. O’Molloy,
o říšském právu, a v čem se od něho odchyloval starší dřevní mojžíšovský
zákoník, <span class="mlpznakkurziva11b">lex talionis</span><a href="../Text/odysseus_012.html#_ftn93" title="" class="pcalibre1 pcalibre msofootnotereference calibre16" id="_ftnref93"><i class="calibre1">[93]</i></a><span class="mlpznakkurziva11b">.</span> Citoval Michelangelova vatikánského Mojžíše.</p>

<p class="mlptext">– Ajta?</p>

<p class="mlptext">– Pár dobře volených slov, předeslal Lenehan. Ticho!</p>

<p class="mlptext">Pomlka. J. J. O’Molloy vytáhl pouzdro na cigarety.</p>

<p class="mlptext">Přestávka pro nic za nic. Nějaká všednost.</p>

<p class="mlptext1"><span class="calibre17">Ohleduplně vytáhl
poslíček krabičku sirek a zapálil mu doutník. Když jsem si tak někdy na tu
podivnou dobu vzpomněl, kolikrát se mi zazdálo, že ten drobný úkon, sám o sobě
nicotný, to škrtnutí sirkou, rozhodlo u nás obou o dalším běhu života.</span></p>

<p class="mlptextbez1radku1">VYPULÉROVANÁ PERIODA</p>

<p class="mlptextbez1radku2">Znovu spustil J. J. O’Molloy a modeloval svá
slova:</p>

<p class="mlptext">Řekl o něm: <span class="mlpznakkurziva11b">To rohaté a strašné,
v ztuhlé hudbě kamenné zpodobení lidské podoby božské, ten věčný symbol vědění
a věštby, které jestli vůbec něco oduševnělého a oduševňujícího, ať už
obrazností, či sochařovou rukou v mramoru zrobeného, zaslouží žít, pak to
zaslouží žít.</span></p>

<p class="mlptext">Posunkem úzké ruky dal vyniknout repetici i spádu.</p>

<p class="mlptext">– Nádhera! řekl rovnou Myles Crawford.</p>

<p class="mlptext">– Božský závan, řekl pan O’Madden Burke.</p>

<p class="mlptext">– Líbí se ti to? zeptal se J. J. O’Molloy Štěpána.</p>

<p class="mlptext">Štěpán, do krve zmámený ladným jazykem i posunkem, se všecek
zarděl. Vzal si z pouzdra cigaretu. J. J. O’Molloy nabídl pouzdro Mylesu
Crawfordovi. Lenehan jim jako dříve zapálil a svou trofej si odnesl se slovy:</p>

<p class="mlptext1">– Děkan s kaplanem.</p>

<p class="mlptextbez1radku1">VYSOCE MORÁLNÍ ČLOVĚK</p>

<p class="mlptextbez1radku2">– Vyprávěl mi o tobě profesor Magennis, řekl
Štěpánovi J. J. O’Molloy. Co si vlastně myslíš o hermetické bandě, o těch
opálově zamlklých básnících: o tom mystickém mistrovi A. E.? Začala s tím ta
ženská Blavatská. Pěkná švingulantka. A. E. vyprávěl jednomu yankeeskému
reportérovi, že jsi za ním jednou pozdě k ránu přišel a ptal se ho na roviny
vědomí. Magennis myslí, že sis asi z A. E. střílel. On, Magennis, je vysoce
morální člověk.</p>

<p class="mlptext">Vyprávěl o mně. Co říkal? Co říkal? Copak o mně říkal? Neptej
se.</p>

<p class="mlptext">– Děkuji, nechci, odmávl profesor pouzdro na cigarety. Počkat.
Něco vám povím. Řeč Johna F. Taylora v historické společnosti Trojické koleje,
to byl rétorský výkon, že jsem neslyšel krásnější. Zrovna domluvil soudce
Fitzgibbon, nynější předseda nejvyššího apelačního dvora, a debatovalo se o rozpravě
(tehdy to bylo něco nového), zasazující se o obrodu irštiny.</p>

<p class="mlptext">Otočil se po Mylesu Grawfordovi a řekl:</p>

<p class="mlptext">– Geralda Fitzgibbona znáš. Umíš si tedy představit, jakým
stylem řečnil.</p>

<p class="mlptext">– Proslýchá se, řekl J. J. O’Molloy, že po boku Tima Healyho
zasedá v správní komisi Trojické koleje.</p>

<p class="mlptext">– Zasedá po boku roztomilého broučka v dětských sukýnkách,
řekl Myles Crawford. Mluv dál. No a?</p>

<p class="mlptext">– Byla to, povídám, řekl profesor, řeč dokonalého řečníka,
plná zdvořilé povýšenosti a zušlechtěnou mluvou vylévající na nové hnutí ne
zrovna koflíky hněvu, ale nadutost panstva. Tehdy to bylo ještě nové hnutí.
Byli jsme slabí, a tudíž bezvýznamní.</p>

<p class="mlptext1"><span class="calibre17">Sevřel dlouhé tenké
rty, ale samou dychtivostí, aby se dostal kupředu</span>, pozdvihl rozevřenou
dlaň k brejlím a roztřeseným palcem a prsteníkem zlehka zavadil o černé
obroučky a posunul je do nového ohniska.</p>

<p class="mlptextbez1radku1">IMPROMPTU</p>

<p class="mlptextbez1radku2">Svátečním hlasem spustil na J. J. O’Molloye.</p>

<p class="mlptext">– Taylor tam přišel, pamatuj, rovnou z lůžka. Že by si byl řeč
předem připravil, to nevěřím, protože v sále nebyl jediný těsnopisec. Snědou
vpadlou tvář měl kolem dokola obrostlou kostnatými vousy. Na krku měl rozhalený
šátek a vůbec vypadal na smrt (ač nebyl).</p>

<p class="mlptext">Naráz, leč zvolna zatěkal od J. J. O’Molloye k Štěpánovi a potom
se tápavě zahleděl k zemi. Za skloněnou hlavou se mu objevil nevyžehlený
plátěný límec, zašpiněný od zřidlých pozůstalých vlasů. Pořád tápal, až pak
řekl:</p>

<p class="mlptext">– Po skončení Fitzgibbonovy řeči vstal John F. Taylor, že mu
odpoví. Takto zněla ve vší stručnosti jeho slova, pokud se mi vybavují.</p>

<p class="mlptext">Rázně vztyčil hlavu. Znovu se mu zadumaly oči. Sem tam mu v nehorázných
čočkách plavali tupí korýši a hledali východ.</p>

<p class="mlptext">Spustil:</p>

<p class="mlptext">– <span class="mlpznakkurziva11b">Pane předsedo, dámy a pánové:
S nemalým obdivem jsem před chvílí poslouchal výklady svého učeného přítele,
pronášené k irské mládeži. Bylo mi, jako bych se přenesl do země vzdálené naší
zemi, do doby odlehlé naší době, že stojím v pradávném Egyptě a poslouchám řeč
jednoho z velekněží té země, pronášenou k mladistvému Mojžíši.</span></p>

<p class="mlptext">Posluchači drželi cigarety při poslechu rovně, kouř z nich
stoupal křehkými stébélky, vzkvétajícími jeho řečí. <span class="mlpznakkurziva11b">Dýmu dejme stoupat.</span> Ozvou se ušlechtilá slova.
Pozor. Mohl bys to sám taky zkusit?</p>

<p class="mlptexti1">I bylo mi, jako bych slyšel hlas
egyptského velekněze, zvýšený tónem stejné povýšenosti a stejné pýchy. Slyšel
jsem jeho slova a zjevil se mi jejich smysl.</p>

<p class="mlptextbez1radku1">PODLE CÍRKEVNÍCH OTCŮ</p>

<p class="mlptextbez1radku2">Zjevilo se mi, že dobré jsou ty věci, byť i zkažené,
které kdyby nebyly nejvýš dobré nebo vůbec dobré, by nemohly být zkaženy. Čerta
starého! To je svatý Augustin.</p>

<p class="mlptexti">Pročpak se vy, židi, bráníte přijmout naši kulturu, naše
náboženství a naši řeč? Vy jste kmen kočovných pastevců; my jsme mocný národ.
Vám chybí města i statky: naše města se lidmi jen hemží a naše galéry, trirémy
a kvadrirémy, naložené všelikým zbožím, brázdí vodstva celé známé zeměkoule. Vy
jste se teprve vyprostili z patriarchálních poměrů: my máme literaturu,
kněžstvo, staletou historii i politiku.</p>

<p class="mlptext">Nil.</p>

<p class="mlptext">Dítě, muž, zobrazení.</p>

<p class="mlptext">Na břehu Nilu klečí báby babicí, ošitka v sítí; muž obratný v zápase:
kamenně rohatý, kamenně vousatý, kamenné srdce.</p>

<p class="mlptexti">Vy se modlíte k zapadlému, jen vám známému božstvu: naše
velebné a tajemné chrámy jsou příbytkem Isidy a Osirise, Horuse a Ammona Ra.
Vám náleží otroctví, poníženost a pokora: nám hrom a širá moře. Izrael je sláb
a dětí má poskrovnu: Egypt má nezměrné davy a jeho zbraně jsou strašlivé. Vám
přezdívají tuláci a nádeníci: před naším jménem se třese svět.</p>

<p class="mlptext">Řeč mu přetrhlo temné zakručení v břiše. Směle je přehlušil
zvýšeným hlasem.</p>

<p class="mlptexti">Kdyby si však byl, dámy a pánové, mladistvý Mojžíš dal říci a
smířil se s tímto názorem, kdyby byl před tím opovážlivým napomenutím sklonil
hlavu a sklonil vůli a sklonil ducha, nebyl by svůj vyvolený národ vyvedl z domu
služebnosti a nesledoval přes den sloup oblakový. Nebyl by vprostřed blesků
mluvil s věčným Bohem na vrcholu Sinaje a nebyl by z něho sestoupil s tváří
zářící světlem vnuknutí, v náručí desky zákona vyrytého v jazyce psanců.</p>

<p class="mlptext1">Ustal a hleděl na ně a kochal se jejich mlčením.</p>

<p class="mlptextbez1radku1">NEBLAHÉ PRO NĚHO</p>

<p class="mlptextbez1radku2">Ne bez lítosti řekl J. J. O’Molloy:</p>

<p class="mlptext">– A přece umřel a do zaslíbené země nevešel.</p>

<p class="mlptext">– Náhlé, třebaže vzhledem k dlouhotrvající chorobě dávno
oštěkávané úmrtí, řekl Lenehan. A to měl za sebou velkou budoucnost.</p>

<p class="mlptext">Bylo slyšet, jak tlupa bosáků uhání dvoranou a ťapká do
schodů.</p>

<p class="mlptext">– Tomu se říká rétorika, řekl profesor a nikdo mu neodporoval.</p>

<p class="mlptext">Vítr po nich přešel a nezůstali. Zástupy v Mullaghmastu a v královské
Taře. Na míle dlouhé brány sluchu. Tribun svá slova huláká a metá na všechny
světové strany. V jeho hlase nachází lid útočiště. Hrobové ticho. Akasické
kroniky všeho, co se kde stalo. Milujte a velebte ho: já už nebudu.</p>

<p class="mlptext">Mám peníze.</p>

<p class="mlptext">– Pánové, řekl Štěpán. Jako další bod programu bych navrhl,
abychom sněmovní zasedání odročili.</p>

<p class="mlptext">– Ty mi vyrážíš dech. Má to být francouzská kurtoazie? zeptal
se pan O’Madden Burke. Toť tuším hodina, kdy obrazně řečeno džbán vína v starodávné
krčmě přijde nejvýš vhod.</p>

<p class="mlptext">– Budiž a tím je to rozhodně rozhodnuto. Kdo jsou pro, ať
řeknou ano, oznámil Lenehan. Kdo proti, ne. Návrh je přijat. Do kterépak
putyky?… Já hlasuji pro Moonyho!</p>

<p class="mlptext">Šel napřed a nakazoval:</p>

<p class="mlptext">– Neúprosně se zařekneme, že lihoviny požívat nebudeme, ano?
To ne. Rozhodně ne.</p>

<p class="mlptext">Pan O’Madden Burke šel hned za ním a spojenecky udělal výpad
deštníkem.</p>

<p class="mlptext">– Bij se, Macduffe!</p>

<p class="mlptext"><span class="calibre17">– Krev se nezapře! křikl
šéfredaktor a plácl Štěpána po rameni. Pojďme.</span> Kdepak jsou ty zatrolené
klíče?</p>

<p class="mlptext">Zašťoural v kapse a vytáhl pomačkaný strojopis.</p>

<p class="mlptext">– Slintavka a kulhavka. Už vím. Půjde to. Dáme to tam. Kdepak
jsou? Jde to.</p>

<p class="mlptext1">Strčil listy zpátky a odešel dovnitř do redakce.</p>

<p class="mlptextbez1radku1">TĚŠME SE BLAHOU NADĚJÍ</p>

<p class="mlptextbez1radku2">J. J. O’Molloy se chystal za ním a tlumeně řekl
Štěpánovi:</p>

<p class="mlptext">– Doufám, že se dočkáš otištění. Na minoutku, Mylesi. Šel k němu
do redakce a zavřel za sebou.</p>

<p class="mlptext">– Pojď, Štěpáne, řekl profesor. Je to krása, viď. Pravé
prorocké vidění. <span class="mlpznakkurziva11b">Fuit Ilium!</span><a href="../Text/odysseus_012.html#_ftn94" title="" class="pcalibre1 pcalibre msofootnotereference calibre16" id="_ftnref94"><i class="calibre1">[94]</i></a> Vyplenění
větrné Tróje. Království tohoto světa. Z pánů Středozemního moře jsou teď
feláhové.</p>

<p class="mlptext">V patách za nimi zaťapal po schodech první kamelot, vyřítil se
na ulici a zahulákal:</p>

<p class="mlptext">– Dostihové zvláštní vydání!</p>

<p class="mlptext">Dublin. Musím se toho hodně, hodně naučit.</p>

<p class="mlptext">Zahnuli vlevo po Abbey Street.</p>

<p class="mlptext">– Já mám taky vidění, řekl Štěpán.</p>

<p class="mlptext">– Ano, řekl profesor a poskočil, aby s ním vyrovnal krok.
Crawford přijde za námi.</p>

<p class="mlptext">Kolem nich se tryskem přehnal další kamelot a v běhu hulákal:</p>

<p class="mlptext1">– Dostihové zvláštní vydání!</p>

<p class="mlptextbez1radku1">ŠPINAVOUČKÝ DUBLIN</p>

<p class="mlptextbez1radku2">Dubliňané.</p>

<p class="mlptext">– Dvě dublinské stydlavky, řekl Štěpán, letité a pobožné,
bydlely padesát a třiapadesát let ve Fumbally Lane.</p>

<p class="mlptext">– Kdepak to je? zeptal se profesor.</p>

<p class="mlptext">– Za Blackpitts.</p>

<p class="mlptext">Vazká noc, zasmrádlá hladovým těstem. Ona u zdi. Tvář pod
barchetovým šátkem jí lojově svítí. Vášnivá srdce. Akasické kroniky: Dělej,
hošánku!</p>

<p class="mlptext">Do toho. Jen se neboj. Budiž život.</p>

<p class="mlptext"><span class="calibre19">– Rády by si prohlédly
Dublin z vrcholu Nelsonova sloupu. Do poštovní schránky-pokladničky z červeného
plechu si nastřádají tři šilinky deset penny. Vytřepou třípeníky a šestipeník a
penny loudí ven ostřím nože. Dva šilinky tři pence ve stříbře a šilink sedm
pencí v mědi. Nastrojí se do čepce a nejlepších šatů a vezmou deštník, kdyby
snad spustil déšť.</span></p>

<p class="mlptext1">– Moudré panny, řekl profesor MacHugh.</p>

<p class="mlptextbez1radku1">ŽIVOT VE VŠÍ DRSNOSTI</p>

<p class="mlptextbez1radku2">V severní městské restauraci v Marlborough Street
si od majitelky slečny Kate Collinsové za šilink čtyři penny koupí vepřovou
huspeninu a čtyři krajíce chleba… Od děvčete u paty Nelsonova sloupu koupí
získají čtyřiadvacet švestek na spláchnutí žízně po huspenině. Dva troníky dají
pánovi v turniketu, pomalu se po točitých schodech kolébají nahoru, hekají,
navzájem se pobízejí, lekají se šera, funí, jedna druhé se ptají, jestli má
huspeninu, chválí Pánaboha a Panenku Marii, vyhrožují, že slezou dolů, vykukují
větracími škvírami. Chvála Bohu. Že je to tak vysoko, to vůbec netušily.</p>

<p class="mlptext"><span class="calibre26">Jmenují se Anne Kearnsová a Florence
MacCabová. Anne Kearnsová má housera a potírá si ho lourdskou vodou, tu jí dala
jedna paní a ta jí zas plnou láhev dostala od jednoho pasionisty. Florence
MacCabová mívá v sobotu k večeři vepřovou nožičku a láhev silného piva.</span></p>

<p class="mlptext">– Antiteze, řekl profesor a dvakrát přikývl. Stydlavé panny.
Umím si je představit. Kdepak trčí náš přítel?</p>

<p class="mlptext">Ohlédl se.</p>

<p class="mlptext">Pelášící kameloti se tlupou vyřítili po schodech, pelášili na
všechny strany, hulákali, mávali bílými novinami. Hned za nimi se na schodech
objevil Myles Crawford, brunátnou tvář ozdobenou svatozáří klobouku, zabraný do
řeči s J. J. O’Molloyem.</p>

<p class="mlptext">– Pojď, křikl profesor a zamával rukou.</p>

<p class="mlptext1">Znovu vykročil po Štěpánově boku.</p>

<p class="mlptextbez1radku1">BLOOMŮV NÁVRAT</p>

<p class="mlptextbez1radku2">– Ano, řekl. Představuji si je.</p>

<p class="mlptext"><span class="calibre15">Zadýchaný pan Bloom, uvázlý
ve víru bujných kamelotů poblíž redakce <span class="mlpznakkurziva11b">Irského
katolíka</span> a <span class="mlpznakkurziva11b">Dublinského krejcarového
deníku,</span> zavolal:</span></p>

<p class="mlptext">– Pane Crawforde! Minoutku!</p>

<p class="mlptext">– <span class="mlpznakkurziva11b">Telegraf!</span> Dostihové
zvláštní vydání.</p>

<p class="mlptext">– Co je? řekl Myles Crawford a zůstal o krok pozadu.</p>

<p class="mlptext">Nějaký kamelot křikl Bloomovi do obličeje.</p>

<p class="mlptext1">– Neslýchané neštěstí v Rathmines! Měchy pokousaly dítě!</p>

<p class="mlptextbez1radku1">ROZHOVOR S ŠÉFREDAKTOREM</p>

<p class="mlptextbez1radku3">– Jenom ten inzerát, řekl pan Bloom, s funěním
se prodral ke schodům a z kapsy vytáhl výstřižek. Zrovna jsem mluvil s panem
Clavisem. Inzerci prý si předplatí na dva měsíce. Potom uvidí. Ale chtěl by
taky v <span class="mlpznakkurziva11b">Telegrafu,</span> v tom růžovém sobotním,
sloupek na upozornění. A taky by to chtěl, jestli není pozdě, jak jsem říkal
radnímu Nannettimu, z <span class="mlpznakkurziva11b">Kilkennyjského lidu.</span>
Dostanu se k němu v Národní knihovně. Dům klíčů, rozumíte. Sám se jmenuje
Clavis, to jest klíč. Slovní hříčka. Fakticky slíbil, že inzerci zas obnoví.
Potřebuje to jen trochu rozfofrovat. Co mu mám, pane Crawforde, povědět?</p>

<p class="mlptextbez1radku1">P. M. P.</p>

<p class="mlptextbez1radku2">– Povězte mu laskavě, ať mi políbí prdel, řekl
Myles Crawford a pro větší důraz natrčil ruku. Povězte mu to na plnou hubu.</p>

<p class="mlptext"><span class="calibre15">Trochu načuřený. Pozor, aby
se nerozlítil. Všichni se jdou napít. Bok po boku. Tamhle Lenehan kouká, jestli
mu něco kápne do námořnické čepice. Blábolí jako vždycky. Že by to spískal
mladý Dedalus? </span>Obul si dnes pořádné boty. Co jsem ho posledně viděl,
čouhaly mu paty. Šlápl do nějakého svinstva. Lajdák. Copak tady pohledává<span class="calibre15"> v Irishtownu?</span></p>

<p class="mlptext1">– No, řekl pan Bloom a znovu se na něho zahleděl, jestli
tu kresbu seženu, myslím, že za kratší sloupek to stojí. Ten inzerát by myslím
zadal. Povím mu…</p>

<p class="mlptextbez1radku1">P. M. K. I. P.</p>

<p class="mlptextbez1radku2">– Ať mi políbí královskou irskou prdel, houkl
Myles Crawford přes rameno. Kdy mu bude libo, povězte mu to.</p>

<p class="mlptext1">Zatímco Bloom ještě nad tím rozvažoval a chystal se usmát,
šéfredaktor trhaně vyrazil vpřed.</p>

<p class="mlptextbez1radku1">SHÁNĚNÍ PRACHŮ</p>

<p class="mlptextbez1radku2">– <span class="mlpznakkurziva11b">Nulla bona</span><a href="../Text/odysseus_012.html#_ftn95" title="" class="pcalibre1 pcalibre msofootnotereference calibre16" id="_ftnref95"><i class="calibre1">[95]</i></a><span class="mlpznakkurziva11b">,</span> Jacku, řekl a dlaní si sáhl na bradu. Tonu v tom
až potud. Sám jsem na huntě. Teprve minulý týden jsem sháněl někoho, kdo by mi
kavíroval. Dobrá vůle by byla. Je mi líto, Jacku. Z celého srdce a třeba ještě
víc, kdybych nějak sehnal prachy.</p>

<p class="mlptext">J. J. O’Molloy udělal dlouhý obličej a mlčky kráčel dál.
Dohonili ostatní a mlčky kráčeli bok po boku.</p>

<p class="mlptext">– Když dojedly huspeninu a chleba a všech dvacet prstů si
utřely do papíru, v němž měly chleba zabalen, jdou vám blíž k brlení.</p>

<p class="mlptext1">– Něco pro tebe, vykládal profesor Mylesi Crawfordovi. Dvě
starší Dubliňanky na vrcholu Nelsonova sloupu.</p>

<p class="mlptextbez1radku1">ŇÁKÝ SLOUP! –<br/>
ŘEKLA PRVNÍ VAŘBUCHTA</p>

<p class="mlptextbez1radku2">– Něco nového, řekl Myles Crawford. Něco zcela
původního. Kus ševcovské rotyky! Dvě staré škatule, co?</p>

<p class="mlptext1"><span class="calibre19">– Jenže ony se bojí!
hovořil Štěpán, že sloup spadne. Vidí střechy a přou</span> se, kde jsou
jednotlivé kostely: rathmineský modrý dóm, kostel Adama a Evy, svatého Vavřince
O’Toola. Ale z dívání jde na ně závrať, a tak si vyhrnou sukně…</p>

<p class="mlptextbez1radku1">TYHLE NEZBEDNICE</p>

<p class="mlptextbez1radku2">– Ouha, řekl Myles Crawford, žádné básnické
licence. Jsme tady v arcidiecézi.</p>

<p class="mlptext">– Uvelebí se na pruhovaných spodničkách a mžourají nahoru na
sochu jednodržákového cizoložníka.</p>

<p class="mlptext1">– Jednodržákového cizoložníka! křikl profesor. To se mi
líbí. Vím, o co jde. Vím, jak to myslíš.</p>

<p class="mlptextbez1radku1">BÁBRLE VĚNUJÍ DUBLINSKÝM OBČANŮM<br/>
SPĚŠNOPILULKY DOMNĚLÉ RYCHLOSPÁDNÉ KOSMOLITY</p>

<p class="mlptextbez1radku2">– Strne jim šíje, řekl Štěpán, a samou únavou
nekoukají nahoru ani dolů a nemluví. Doprostřed mezi sebe si postaví sáček se
švestkami a jednu po druhé z něho ujídají, kapesníkem si stírají švestkovou
šťávu, která jim kape z úst, a pecky pomalu vyplivují skrze brlení.</p>

<p class="mlptext"><span class="calibre26">Závěrem se mladicky
zachechtal. Jak ho Lenehan a pan O’Madden Burke zaslechli, ohlédli se, kývli a přes
ulici zamířili k Mooneymu.</span></p>

<p class="mlptext1">– Domluvil? řekl Myles Crawford. Ještě že nic horšího
neprovedly.</p>

<p class="mlptextbez1radku1">SOFISTA DÁVÁ PO ČUMÁKU NAFOUKANÉ HELENĚ.<br/>
SPARŤANÉ SKŘÍPAJÍ STOLIČKAMI.<br/>
ITHAČANÉ NEDAJÍ NA PENELKU DOPUSTIT</p>

<p class="mlptextbez1radku2"><span class="calibre17">– Připomínáš
mi, řekl profesor, Antisthena, žáka sofisty Gorgiase. O tom</span> prý se
nedalo říct, jestli je víc zatrpklý na jiné než na sebe. Byl to syn velmože a nevolnice.
A napsal knihu, v níž odňal palmu krásy argoské Heleně a odevzdal ji chudince
Penelopě.</p>

<p class="mlptext">Chudinka Penelopa. Penelopa Bohatá.</p>

<p class="mlptext1">Přichystali se přejít O’Connell Street.</p>

<p class="mlptextbez1radku1">HALÓ, CENTRÁLU</p>

<p class="mlptextbez1radku3"><span class="calibre27">Na osmi
linkách stály porůznu na kolejích tramvaje s nehybnými kladkami, směřující do
Rathmines, Rathfarnhamu, Blackrocku Kingstownu a Dalkey, do Sandymount Greenu,
Ringsendu a Sandymount Toweru, Donnybrooku, Palmerston parku a Horního
Rathmines, nebo přibylé odtamtud, zkratem znehybnělé. Koňmi tažené hrčely drnčely
kolem fiakry, drožky, dodávky, poštovní furgony, krytá kupé, valníky s drnčivými
basami minerálky.</span></p>

<p class="mlptextbez1radku1">CO? – A TAKÉ – KDE?</p>

<p class="mlptextbez1radku3">– Ale jak tomu říkáš? zeptal se Myles Crawford.
Odkud měly ty švestky?</p>

<p class="mlptextbez1radku1">VERGILSKÉ, ŘÍKÁ KANTOR.</p>

<p class="mlptextbez1radku1">ŠTUDIÓS HLASUJE PRO STAŘIČKÉHO MOJŽÍŠE</p>

<p class="mlptextbez1radku2">– Říkej tomu, počkat, řekl profesor a zamyšleně
rozevřel dlouhé rty. Říkej tomu, moment. Říkej tomu: <span class="mlpznakkurziva11b">deus nobis haec otia fecit</span><a href="../Text/odysseus_012.html#_ftn96" title="" class="pcalibre1 pcalibre msofootnotereference calibre16" id="_ftnref96"><i class="calibre1">[96]</i></a><span class="mlpznakkurziva11b">.</span></p>

<p class="mlptext"><span class="calibre17">– Ba ne, řekl Štěpán, já
tomu říkám <i class="calibre1">Pohled z Fasgy na Palestinu neboli</i></span><span class="mlpznakkurziva11b"> Podobenství o švestkách.</span></p>

<p class="mlptext">– Už rozumím, řekl profesor.</p>

<p class="mlptext">Zasmál se na celé kolo.</p>

<p class="mlptext1">– Rozumím, znovu se rozjařil. Mojžíš a zaslíbená země. My
jsme ho na to přivedli, dodal k J. J. O’Molloyovi.</p>

<p class="mlptextbez1radku1">HORATIO JE TENTO KRÁSNÝ ČERVNOVÝ DEN<br/>
STŘEDEM OBDIVU</p>

<p class="mlptextbez1radku2">J. J. O’Molloy malátně zatěkal pohledem k soše a slovo
neřekl.</p>

<p class="mlptext">– Rozumím, řekl profesor.</p>

<p class="mlptext1">Na refýži sira Johna Graye zůstal stát a předivem kyselého
úsměvu civěl vzhůru na Nelsona.</p>

<p class="mlptextbez1radku1">ZKOMOLENÉ PRSTY NÁRAMNĚ ČMÝRAJÍ<br/>
ROZVERNÉ OCHECHULE. ANKA<br/>
SE VRTÍ, FLO SE KROUTÍ – ALE KDO<br/>
BY JIM TO MĚL ZA ZLÉ?</p>

<p class="mlptextbez1radku2">– Jednodržákový cizoložník, nasupil se. Musím se
přiznat, že mě to lechtá.</p>

<p class="mlptext">– Však ty báby, Pánbůh ví, to taky lechtalo, řekl Myles
Crawford.</p>

<p class="mlphvezdicky">* * *</p>

<p class="mlptextbez1radku">Ananasové špalky, citrónové celtle, skotské sučuky.
Cukrově lepkavé děvče nabírá školskému bratrovi plné lopaty karamel. Nějaký školní
výlet. Bude je bolet bříško. Dodavatel cukrovinek a pamlsků Jeho královského
Veličenstva. Bože. Chraň. Našeho. Sedí si na trůně a do běla cucá červené žužu.</p>

<p class="mlptext">Posupný mladík z Ymky, číhající mezi teple nasládlými výpary
cukrářství Grahama Lemona, strčil panu Bloomovi do ruky leták.</p>

<p class="mlptext">Srdce hovoří k srdci.</p>

<p class="mlptext">Blo… Já? To snad.</p>

<p class="mlptext">Bloudící obmyje Beránkova krev.</p>

<p class="mlptext">Loudavýma nohama se dal nést k řece a četl. Jsi spasen?
Všichni jsou obmyti v Beránkově krvi. Bůh si žádá krvavé oběti. Narození,
panenská blána, mučedník, válka, základ stavby, zasvěcení smrti, celopal
ledvin, druidské oltáře. Přichází Eliáš. Přichází dr. John Alexander Dowie,
obnovitel siónského chrámu.</p>

<p class="mlpversei">Už přichází! Už přichází!! Už přichází!!!<br/>
Všichni jsou srdečně vítáni.</p>

<p class="mlptext">Výnosný kšeft. Loni to byli Torry a Alexander. Mnohoženství.
Však ona mu to žena zatrhne. Kdepak vyšel ten inzerát birminghamská firma
světélkující krucifix? Náš Spasitel. V hluboké noci se probudíš a uvidíš ho
viset na zdi. Nápad z nějaké duchařské hry. Ježíš naše radost jediná.</p>

<p class="mlptext">Dělá se to asi s fosforem. Když třeba necháš ležet kousek
slanečka. Viděl jsem na něm to namodralé stříbro. Ten večer, co jsem zašel do
kuchyňské špížky. Nemám rád zápachy, které tam člověka obejdou. Co to chtěla?
Rozinky z Malagy. Vzpomínala na Španělsko. Než se nám narodil Rudy.
Světélkování, to modravé nazelenalé. Mozku dělá dobře.</p>

<p class="mlptext">Z návrší u Buttlerova pomníku zatěkal pohledem do Bachelor’s Walk.
Pořád je tam před Dillonovou aukční síní Dedalova dcera. Odprodává asi nějaký
starý nábytek. Podle těch očí, co má po otci, jsem ji hned poznal. Jen tak
bloumá, jak čeká na něho. Když umře matka, domácnost se rozpadne. Měl patnáct
dětí. Porod skorem rok co rok. Teologie jim to ukládá, jinak by kněz nedal
chudince zpovídání, rozhřešení. Rosťte a množte se. Kdo to jakživ slyšel?
Střechu nad hlavou by si sežrali. Sami žádnou rodinu neživí. Tuk země jedí.
Jejich sklepy a spíže. <span class="calibre15">To bych rád viděl, jak
by vydrželi černý půst na Jóm Kippur. Postní žemličky</span>. Jedno jídlo a svačina,
aby se u oltáře nezhroutil. Hospodyně takového filuty, kdyby se tak z ní dalo
něco vymámit. Jenže se nevymámí. Spíš z něho groš. Dává si do trouby. Žádné
hosty. Všechno pro sebe. I moč si hlídá. Chleba s máslem si přineste sami.
Bařtipán. Basta fidli.</p>

<p class="mlptext">Božínku, chudinka holka má šaty nadranc. Vypadá podvyživeně.
Brambory s margarínem, margarín s brambory. Potom to pocítí. Pudink se pozná
až. Podrývá to tělesnou sílu.</p>

<p class="mlptext">Vkročil na O’Connellův most a nad zábradlím se zduřil
pýchavkovitý kouř. Pivovarská bárka s exportním ležákem. Anglie. Od mořského
vzduchu prý zkysne. Bylo by zajímavé sehnat někdy od Hancocka propustku na
prohlídku pivovaru. Úplný svět pro sebe. Kádě porteru, hotový zázrak. Taky
krysy se do nich dostanou. Chlastají, až zbachratí, jako když tam plave ovčácký
pes. Z porteru bývají na mol. Chlastají tak dlouho, až se jako praví křesťané
pozvracejí. A to se prosím pije! Krysy: lebedí si. Kdyby tak člověk všechno
věděl.</p>

<p class="mlptext">Pohlédl dolů a uviděl, jak se mezi ponurými břežními zdmi
prudce rozmachují a krouží racci. Venku na moři je asi syrovo. Co kdybych se
vrhl dolů. Důkladně se asi nalokal toho svinstva syn Rubena J. O šilink a osm
pencí se předal. Chmchm! Umí to legračně podat. Dobře vypravuje anekdotu.</p>

<p class="mlptext">Zakroužili níže. Hledají něco k snědku. Počkat.</p>

<p class="mlptext">Hodil mezi ně smačkanou papírovou kuličku. Rychlostí
dvaatřiceti stop za vteřinu. Eliáš přichází. Co tě nemá. Nepovšimnuta
poskakovala kulička v rýze vln, až se u mostních pilířů potopila. Ti nejsou
hloupí. Tehda jak jsem z Krále Erinu vyhodil ten ztvrdlý koláč, chytli ho ve
vodní rýze padesát yardů vzadu za lodí. Chytrost nejsou žádné čáry. Kroužili a rozmachovali
se.</p>

<p class="mlpversei">Hladový racek klátí<br/>
se nad zamlklou hlatí.</p>

<p class="mlptext">Tak píší básníci. Podobné zvuky. Shakespeare ten nerýmuje:
blankvers. Tok řeči. Myšlenek. Vznosných.</p>

<p class="mlpversei">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Jsem přízrak tvého otce,<br/>
odsouzeného na nějaký čas<br/>
obcházet po zemi…</p>

<p class="mlptext">– Dvě jabka za penny! Dvě za penny!</p>

<p class="mlptext">Zatěkal očima po jejích blyštivých jablkách, hustě namačkaných
na stánku. Podle nynější roční doby nejspíš australská. Lesklé slupky:
vyleštila je hadrem nebo kapesníkem.</p>

<p class="mlptext">Počkat. Chudinky ptáci.</p>

<p class="mlptext">Znovu zůstal stát a od staré báby ovocnářky koupil za penny
dva preclíky, rozlomil křehké pečivo a kousky naházel do Liffey. Vida! Mlčky se
snesli z výše nejprve dva, potom všichni racci a střemhlav se vrhli na kořist.
Zmizela. Do posledního ždibce.</p>

<p class="mlptext">Věda, jak jsou žraví i chytří, střásl z dlaně prašné drobty.
Toho se ani nenadáli. Mana. Rybinou se musí živit, všechno mořské ptactvo,
racci, papuchalci. Občas sem připlouvají a čechrají si peří labutě z Anny
Liffey. Každý má jiný vkus. Jakpak asi chutná labutí maso. Živil se jím
Robinson Crusoe.</p>

<p class="mlptext">S malátným třepotáním kroužili. Víc jim nehodím. Za penny až
dost. Nevděčníci nevděční. Ani nekviknou. Šíří slintavku a kulhavku. Když se
třeba krůta krmí ořechy, chutná po nich. Z prasečího jídla se člověk zprasí.
Ale jak to, že ryby ze slané vody nejsou slané. Čím to je?</p>

<p class="mlptext">Očima se dožadoval od řeky odpovědi a tu uviděl, jak se na
melasovitě vzduté hladině cuká zakotvená veslice a bok má polepený plakátem.</p>

<p class="mlpversei"><b class="calibre9">Kinovy</b><br/>
10 šilinkové<br/>
kalhoty.</p>

<p class="mlptext">Dobrý nápad. Jestlipak z toho platí městu nájemné. A může
někdo vůbec vlastnit vodu? Vždyť se pořád valí proudem jiným, než jaký my v proudu
života sledujeme. Život je taky proud. Reklama se hodí na každé místo. Ten
fušér na muziku ji měl viset v kdejakém hajzlu. Už ji není vidět. Naprosto
důvěrně. Dr. Hy Franks. Nestálo ho to ani vindru jako vlastní reklama tanečního
mistra Maginniho. Měl na to své lidi, ti mu to vylepovali nebo si to lepil sám,
když si potají odskočil ulevit. Noční pochůzka. Tam se to hodí. LEPENÍ JE
TRESTNÉ. LÉČENÍ JE ČESTNÉ. Nějaký postižený kumpán.</p>

<p class="mlptext">A co když on.</p>

<p class="mlptext">Ach!</p>

<p class="mlptext">To tak.</p>

<p class="mlptext">To ne… To ne…</p>

<p class="mlptext">Ba ne, ba ne. Tomu nevěřím. On by jistě ne.</p>

<p class="mlptext">To ne.</p>

<p class="mlptext">Pan Bloom zdvihl poplašené oči a šel dál. Už na to nemysli.
Jedna pryč. Časová koule na kapitanátě je dole. Dunsinský čas. Poutavá knížka,
ta, co napsal sir Robert Ball. Paralaxa. Nikdy jsem to pořádně nepochopil.
Tamhle je kněz. Mohl bych se ho zeptat. Par je řecky: paralela, paralaxa. Než
jsem jí řekl, co je to stěhování duší, říkala tomu hnětem si kozy. Takové
trdlo!</p>

<p class="mlptext">Pan Bloom se trdlovsky usmál na dvě okna v přístavním úřadě. A
přece má pravdu. Velká slova pro obyčejné věci, jen když to zní. Vtipná zrovna
není. Dovede být sprostá. Vybafne, co si myslím. Nevím, nevím. O Benu
Dollardovi říkávala, že má sudově temný hlas. Nohy jako sudy a zpívá jako do
sudu. To je přece vtipné. Říkalo se mu Veliký Ben. Zdaleka ne tak vtipné jako
sudově temný hlas. Cpe se jako mlatec. Celou ledvinu by na posezení spořádal.
Pašák, jak mu v chřtánu mizí pivní basa. Pivní bas. Vida, to je ono.</p>

<p class="mlptext">Vedle chodníku zvolna proti němu kráčel průvod košiláčů s šarlatovou
šerpou napůl přes plakáty. Zlevnění. Jsou jako ten kněz dnes ráno: zhřešili
jsme: trpěli jsme. Na jejich čtyřech bílých cylindrech si přečti: H. E. L. Y.
Rozšafa Hely. Yse coural vzadu, z předního plakátu vytáhl žvanec chleba, nacpal
si ho do úst a v chůzi žvýkal. Naše hlavní strava. Tři šilinky za den, ulice za
ulicí chodit vedle chodníku. Je to na umřití, chleba a ovesná polévka. Snad
jsou od Boyla, ba ne, od M’Glada. Stejně se mu tím kšeft nepohne. Navrhoval
jsem mu reklamní vůz se dvěma fešnými písařkami uvnitř, se sešity, s obálkami,
s pijáky. To by zabralo, za to ručím. Fešných písařek si každý hned všimne.
Kdekdo se pídí po tom, co to píší. Zadívej se do prázdna, a hned jich máš kolem
sebe dvacet. Aby jim něco neušlo. A ženské, ty teprve! Zvědavost. Solný sloup.
Samozřejmě o to nestál, protože na to sám nepřišel. Nebo ten kalamář s falešnou
kaňkou z černého celuloidu, co jsem mu navrhoval. Ten jeho nápad, dávat
inzeráty na Švestkovy masné konzervy pod smuteční oznámení, chladírenské maso.
Líznout, to stojí za to. Co? Naše obálky. Nazdar, Jonesi, kampak? Nemám čas,
Robinsone, pospíchám koupit si jediný spolehlivý zmizík <span class="mlpznakkurziva11b">Kansell,</span> prodává se u firmy Hely, s. r. o., 85
Dame Street. Ještě že jsem z toho vypadl. Byla to dřina, inkasovat od klášterů.
Klášter Tranquilla. Byla tam hezká jeptiška, opravdu líbezná. Kokrhel slušel
její hlavičce. Sestra? Sestra? Soudíc podle očí se nešťastně zamilovala. S takovou
ženskou se těžko smlouvá. Ten den ráno jsem ji vytrhl z pobožnosti. Ale docela
ráda se stýkala s vnějším světem. Náš slavný den, řekla. Svátek Panny Marie
Karmelské. Slaďounké jméno: karamel. Věděla, myslím, že věděla, podle toho,
jak. Vdát se, byla by jiná. Byly na tom, myslím, opravdu bledě. A přece smažily
jen na nejlepším másle. Kdepak lůj. Srdce mi usedalo, když jsem jedl škvarky.
Ony jsou promaštěny máslem, zvenku i zevnitř. Molly nadzdvihla závoj a ochutnala.
Sestra? Dcera Pata Claffeyho, majitele zastavárny. Ostnatý drát prý vymyslila
jeptiška.</p>

<p class="mlptext">Přešel přes Westmoreland Street, zrovna když kolem přeštrachal
poslední nosič plakátu. Roverův cyklistický krám. Dnes ty závody. Jakpak je to
dávno? Ten rok, co umřel Phil Gilligan. Bydleli jsme v západní Lombard Street.
Počkat, pracoval jsem u Thoma. U Rozšafy Helyho jsem nastoupil ten rok, co jsme
se brali. Šest let. Před deseti lety: umřel v čtyřiadevadesátém, tak je to, ten
rok, co vyhořel Arnott. Purkmistrem byl Val Dillon. Slavnostní oběd v Clencree.
Ještě než spustili vlajku, radní Robert O’Reilly si vylil portské do polévky,
chlamstchlamst, a už ho měl v konšelském nácku. Ani nebylo slyšet, co hraje
kapela. Bože, za všechny dary, které jsme z Tvé štědrosti. Milly byla ještě
žabka. Molly měla na sobě ty slonově šedé šaty s portou lemovanými dírkami.
Pánská fazóna s látkovými knoflíky. Neměla je ráda, protože ten den, co si je
oblékla na svačinu zpěváckého spolku na Sugarloafu, vymkl jsem si kotník. Jako
by to bylo něco.</p>

<p class="mlptext">Starý Goodwin měl na hlavě cylindr pocákaný něčím lepkavým.
Taky mouchy se nasvačily. Nikdy se už do takových šatů nenastrojila. Padly jí
jak ulité, záda a boky. Zrovna se pěkně zakulacovala. Měli jsme tenkrát králičí
paštiku. Kdekdo se za ní ohlížel.</p>

<p class="mlptext"><span class="calibre18">Šťastný. Šťastnější než
teď. Útulný pokojíček to byl, s rudou tapetou. Od Dockerella, šilink devět
pencí za kus. Millyina koupel ve vaničce. Koupil jsem americké mýdlo: bezinkový
květ. Domácká vůně vody ke koupání. Legračně vypadala celá namydlená. A urostle.
Teď dělá fotografie. Chudák táta měl daguerrotypový ateliér, jak mi vyprávěl.
Dědičná záliba.</span></p>

<p class="mlptext">Kráčel po kraji chodníku.</p>

<p class="mlptext">Životní proud. Jakpak se jmenoval ten pampáterský človíček, co
nám vždycky, jak šel kolem, pokukoval do okna. Krátkozraká ženská. Bydlela u Citrona
na St. Kevin’s parade. Pen tak nějak. Pendennis? Paměť mi nějak. Pen…? Však
jsou to už léta. Možná ten hřmot tramvají. To si člověk nevzpomene ani na
tatíka přes zprávy, kterého vidí den co den.</p>

<p class="mlptext">Ten tenor byl Bartell d’Arcy, teprve začínal. Po zkouškách ji
doprovázel domů. Ješita s navoskovaným knírem. Dal jí tu píseň <span class="mlpznakkurziva11b">Větry z jihu vanou.</span></p>

<p class="mlptext"><span class="calibre17">Větrno ten večer, jak jsem
pro ni šel na radnici, v lóži se ještě konala schůze o těch výherních lístcích
po Goodwinově koncertu v banketovém nebo dubovém sále. Nárazem na zábradlí u gymnázia
mi její part vylítl z ruky. Ještě štěstí, že. Taková věc jí zkazí celý večer.
Vpředu zavěšený do ní profesor Goodwin. Byl jak pápěrka, ten starý kvartálník.
Koncerty na rozloučenou. Neodvolatelně poslední vystoupení. Třeba na měsíce,
třeba navždycky. Vzpomínám, jak se do větru smála, límec proti vánici vyhrnutý.
Na rohu Harcourt Road vzpomínáš na to prudké zafouknutí. Fú! Sukně se jí
převrátily a kočkou div starého Goodwina nezadusila. Celá v tom větru
zčervenala. Když jsme pak došli domů, vzpomínám, jak jsem v krbu rozdělal oheň
a opékal jí k večeři kousky skopového hřbetu s omáčkou chutney, jak to měla
ráda. K tomu horký grog. Od krbu jsem viděl, jak si v ložnici odepíná planžet
na šněrovačce. Bílý.</span></p>

<p class="mlptext"><span class="calibre17">Zašustěla a hebce jí žuchla
na postel. Vždycky od ní zahřátá. Vždycky se z ní ráda vyvlékla. Potom seděla
skoro do dvou a vyndávala si vlásenky. Milly zachumlaná v postýlce. Šťastný.
Šťastný. To byla ta noc…</span></p>

<p class="mlptext">– Vida, pan Bloom, dobrý den.</p>

<p class="mlptext">– Vida, paní Breenová, jak se máte?</p>

<p class="mlptext">– Co bych naříkala. Jakpak se má pořád Molly? Léta jsem ji
neviděla.</p>

<p class="mlptext">– Báječně, řekl jaře pan Bloom, to víte, Milly má místo v Mullingaru.</p>

<p class="mlptext">– Ale jděte. To je ohromné.</p>

<p class="mlptext">– Ano, u jednoho fotografa. Má se prima. A co vaše drobotina?</p>

<p class="mlptext">– Mají se k světu, řekla paní Breenová.</p>

<p class="mlptext">Kolikpak jich má? Žádné další na obzoru.</p>

<p class="mlptext">– Jak vidím, jste ve smutku. Někdo vám…</p>

<p class="mlptext">– Ne, řekl pan Bloom. Jdu zrovna z pohřbu.</p>

<p class="mlptext">Celý den budou na mě dorážet, už to vidím. Kdo umřel, kdy a na
co. Pořád dokolečka.</p>

<p class="mlptext">– Jémináčku, řekla paní Breenová, doufám, že ne někdo z přízně.</p>

<p class="mlptext">Jen ať mě polituje.</p>

<p class="mlptext">– Dignam, řekl pan Bloom. Starý známý. Chudák, umřel náhle.
Myslím srdeční záchvat. Dnes ráno měl pohřeb.</p>

<p class="mlpversei">Pohřeb tě čeká zítra,<br/>
zatím si jdeš přes žito.<br/>
Tydlitydli tamtam<br/>
tydlitydli…</p>

<p class="mlptext">Smutné, když člověk ztrácí staré známé, říkaly truchle ženské
oči paní Breenové.</p>

<p class="mlptext">Dost už o tom. Jen tak zlehka: manžel.</p>

<p class="mlptext">– A co váš pán a velitel?</p>

<p class="mlptext">Paní Breenová zakoulela velkýma očima. Ty rozhodně neztratila.</p>

<p class="mlptext">– Ani mi nemluvte. Strašák do zelí. Je zahrabán do trestního
zákoníku a hledá paragraf o nactiutrhání. Drásá mi srdce. Počkejte a uvidíte.</p>

<p class="mlptext"><span class="calibre17">Z Harrisonova krámu se
valila horká polévková pára telecí hlavy a vůně čerstvé ovocné rolády. Hustý
pach poledne pošimral panu Bloomovi</span> hořejšek požeráku. Musí péct dobré
pečivo, z másla, dvounulky a třtinového cukru, jinak se pozná při horkém čaji.
Nebo to vychází od ní? Bosý tuláček stál nad mřížkou a vdechoval výpary. Utlumí
tím hlad. Radost, nebo žalost? Krejcarový oběd. Nůž i vidlička připevněny ke
stolu řetízkem.</p>

<p class="mlptext">Otvírá kabelu, odřená kůže, jehlice do klobouku: na takové
věci by měla dávat pozor. Aby v tramvaji nevypíchla člověku oko. Šmátrá.
Otevře. Peníze. Vezměte si, prosím. Ztratit šesták je zle. Hotové peklo. Muž se
na ni oboří. Kdepak máš těch deset šilinků, co jsem ti v pondělí dal? Že ty
živíš bratříčkovu rodinu. Usmrkaný kapesník: lahvička s lékem. To jí vypadla
pilulka. Že by snad?…</p>

<p class="mlptext">– Bude asi novoluní, řekla. To je s ním vždycky špatné. Víte,
co včera v noci provedl?</p>

<p class="mlptext">Přestala šmátrat. Poplašeně, a přece jen usměvavě na něm
utkvěla pohledem.</p>

<p class="mlptext">– Copak? zeptal se pan Bloom.</p>

<p class="mlptext">Ať mluví. Zahledím se jí přímo do očí. Věřím ti. Jen mi
důvěřuj.</p>

<p class="mlptext">– V noci mě probudil, řekla. Něco se mu zdálo, nějaký těžký
sen.</p>

<p class="mlptext">Zácp.</p>

<p class="mlptext">– Že prý jde po schodech pikové eso.</p>

<p class="mlptext">– Pikové eso! řekl pan Bloom.</p>

<p class="mlptext">Vytáhla z kabely přeložený korespondenční lístek.</p>

<p class="mlptext">– Přečtěte si to. Dnes ráno to dostal.</p>

<p class="mlptext">– Co to má být? řekl pan Bloom a vzal od ní lístek. Ťuťu?</p>

<p class="mlptext">– Ťuťu, ťuťu, řekla. Někdo si z něho střílí. Měli by se
stydět, ať je to, kdo chce.</p>

<p class="mlptext">– To by měli, řekl pan Bloom.</p>

<p class="mlptext">Vzala si lístek zpátky a vzdychla.</p>

<p class="mlptext">– Má namířeno do advokátní kanceláře pana Mentona. Zažaluje
prý o deset tisíc liber.</p>

<p class="mlptext">Složila lístek do přeházené kabelky a zaklapla uzávěr.</p>

<p class="mlptext">Stejné šerkové šaty, jaké měla před dvěma lety, v týle
vyrudlé. Obnošené. Chumáčky vlasů nad ušima. A ta pelichavá toka, vylepšená
třemi starými hrozny. Zchudlá elegance. Kdysi se strojila s vybraným vkusem.
Vrásky kolem úst. Jenom o nějaký rok starší než Molly.</p>

<p class="mlptext">Vida, jak po ní koukla ta kolemjdoucí. Ukrutnice. Nelíbezné
pohlaví.</p>

<p class="mlptext">Pořád na ni hleděl a v pohledu tajil nelibost. Čpavá, karím
kořeněná polévka z telecí hlavy a z volské oháňky. Už mám taky hlad. Vpředu na
plastrónu slupinky pečiva: na líci ulpěla šmouha cukrové moučky. Reveňový,
vydatně prokládaný koláč s bohatou ovocnou náplní. Někdejší Josie Powellová.
Kdysi dávno u Luka Doyla, Dolphinův taneční sál, šarády. Ťuťu.</p>

<p class="mlptext">Mluvme o něčem jiném.</p>

<p class="mlptext">– Jestlipak někdy vídáte paní Beaufoyovou, zeptal se pan
Bloom.</p>

<p class="mlptext">– Minu Purefoyovou? řekla.</p>

<p class="mlptext">To jsem myslel na Philipa Beaufoye. Klub milovníků divadla.
Matcham si často vzpomíná na mistrovský tah. Jestlipak jsem zatáhl za řetízek.
Ano. Poslední dějství.</p>

<p class="mlptext">– Ano.</p>

<p class="mlptext">– Po cestě jsem si tam zaskočila, jestli už to má odbyté. Leží
v porodnici v Holies Street. Dostal ji tam dr. Roh. Už tři dni je na tom
špatně.</p>

<p class="mlptext">– Ach jé, řekl pan Bloom. To je mi líto.</p>

<p class="mlptext">– Ano, řekla paní Breenová. A doma plnou chalupu dětí. Je to
prý velmi tuhý porod, říkala sestra.</p>

<p class="mlptext">– Ach jé, řekl pan Bloom.</p>

<p class="mlptext">Kormutlivým účastným pohledem hltal její zprávu. Soucitně
mlaskl jazykem. Tc! Tc!</p>

<p class="mlptext">– To je mi líto, řekl. Chuděra! Tři dni. To je hrozné. Paní
Breenová kývla hlavou.</p>

<p class="mlptext">– V úterý to na ni přišlo…</p>

<p class="mlptext">Pan Bloom jí šetrně sáhl na brňavku a tak ji upozornil.</p>

<p class="mlptext">– Pozor! Pusťte tohohle člověka!</p>

<p class="mlptext">Od řeky rázoval po kraji chodníku nějaký kostroun a skřipcem
na silné šňůrce jako u vytržení civěl do slunce. Hlavu mu obmykal klobouček
přiléhavý jako domácí čepička. Do rázování se mu z předloktí komíhal složený
plášť, hůl a deštník.</p>

<p class="mlptext">– Všimněte si ho, řekl pan Bloom. On vždycky obchází svítilny.
Všimněte si!</p>

<p class="mlptext">– Kdopak to je, smím-li se ptát, otázala se paní Breenová. To
mu přeskočilo?</p>

<p class="mlptext">– Má jméno Cashel Boyle O’Connor Fitzmaurice Tisdall Farrell,
řekl s úsměvem pan Bloom. Všimněte si!</p>

<p class="mlptext">– To jich má až dost, řekla. S Denisem to jednou taky tak
dopadne.</p>

<p class="mlptext">Najednou se přerušila.</p>

<p class="mlptext">– Tamhle je, řekla. Musím za ním. Sbohem. Že pozdravuju Molly.</p>

<p class="mlptext">– Vyřídím, řekl pan Bloom.</p>

<p class="mlptext">Pozoroval ji, jak se mezi chodci proplétá k výkladním skříním.
Od Harrisona vyškobrtal Denis Breen v chatrném šosáčku a v modrých plátěných
střevících a k žebrům tiskl dva tlustospisy. Spadlý z měsíce. Jak jindy. Bez
údivu se dal od ní dohonit, natrčil k ní kalně šedivou bradu, vážně se
rozhovořil, až se mu rozviklaná čelist klepala.</p>

<p class="mlptext">Mešuge. Kape mu na karbid.</p>

<p class="mlptext">Pan Bloom kráčel volným krokem dál, před sebou na slunci viděl
přiléhavou domácí čepičku a komíhavou hůl, deštník, plášť. Chodí jak mátoha.
Všimni si ho! Už zas sešel z chodníku. I tak se dá po světě chodit. A ten druhý
šmodrcha v těch hadrech. Ta s ním asi užije.</p>

<p class="mlptext"><span class="calibre17">Ťuťu: ťuťu. Oč že to
spískal Alf Bergan nebo Richie Goulding. Jen tak pro psinu to napsal v Skotské
hospodě, krk bych za to dal. Zajde si do Mentonovy kanceláře. Ústřičíma očima
vejrá na lístek. Hostina pro bohy.</span></p>

<p class="mlptext">Šel kolem <span class="mlpznakkurziva11b">Irské doby.</span>
Třeba tam leží další odpovědi. Nejraděj bych na všechny odepsal. Dobrý
zločinecký systém. Šifra. Zrovna obědvají. Tamější brejlatý úředník mě nezná.
Jen se tam uleží. Dost nepříjemné přehákat jich čtyřiačtyřicet. Lepší pán hledá
čipernou písařku na výpomoc při literární práci. Řekla jsem ti, že jsi
rošťáček, protože to závětí nemám ráda. Pověz mi, prosím, co vlastně znamená.
Pověz mi, prosím, jakou voňavku tvá žena. Pověz mi, kdo stvořil svět. Ty mají
otázek. A ta druhá, Lizzie Twiggová. Mé literární snahy naštěstí došly uznání
významného básníka A. E. (p. Geo Russella). Ani na učesání nemá čas, jak upíjí
ke knize básní vylouhovaný čaj.</p>

<p class="mlptext">Daleko nejlepší noviny na drobnou inzerci. Čtou se i na
venkově. Kuchařka a děvče pro všechno, vybr. kuchyně, panská v místě. Hledá se
hbitý výčepník alkohol. nápojů. Slušná dívka (kat.) hledá místo v ovocnářství
nebo uzenářství. Výrobek Jamese Carlisla. Šestapůlprocentní dividenda. Vydělal
na Coatesových akciích. Jen se nepřetrhnout. Mazaní skotští chamtivci. Samé
patolízalské zprávy. Naše milostivá a oblíbená místokrálovna. Přikoupili <span class="mlpznakkurziva11b">Irský luh.</span> Lady Mountcashelová se po slehnutí
zcela zotavila a včera si vyjela s revírními ohaři do Rathoathu na jeleny.
Liška nebyla k jídlu. Sváteční honci. Ze strachu vylučuje zvěř šťávu, takže
zvláční. Ona jezdí na koni obkročmo. Po mužsku. Ostřílená jezdkyně. Ani dámské
sedlo, ani sedelní podušku, kdepak. První dorazí na shromaždiště a první k složenému
kusu. Tyhle koňařky mívají sílu jak sveřepice. Furiantsky si chodí po
konírnách. Štamprli koňaku vyzunknou, než bys řekl švec. Ta v hotelu Grosvenor
dnes ráno. Už aby byla v kočáře: honem honem. Jako nic přeskočí kamennou zídku
nebo překážku o pěti příčkách. Ten tuponosý kočí to myslím udělal naschvál.
Komupak byla podobná. Aha. Paní Miriam Dandradové, co mi v Shelbournově hotelu
prodala staré oblečení a černé prádlo. Rozvedená Jihoameričanka. Ani brvou
nehnula, když jsem je přebíral. Jako bych byl pouhý věšák. Viděl jsem ji pak na
místokrálově zahradní slavností, když mě tam s Whelanem z <span class="mlpznakkurziva11b">Expresu</span> propašoval revírník Stubbs. Paběrkovali
jsme po panstvu. Menší večeře. Polil jsem si švestky majonézou, myslel jsem, že
je to jablečná pěna. Ještě týdny jí asi brnělo v uších. Býka by potřebovala.
Rozená kurtizána. Piplat děti, děkuji, nechci.</p>

<p class="mlptext">Chudák paní Purefoyová! Manžel metodista. V svém šílenství má
metodu. K obědu šafránovou housku a mléko se sodovkou. Jí se stopkami v ruce,
dvaatřicet žvýknutí za minutu. Kotlety mu stejně rostou. Prý má vlivné
známosti. Bratrance Theodora z Dublinského zámku. Jeden lepší příbuzný v každé
rodině. Každý rok jí nadělí cvalíka. Viděl jsem ho, jak se prostovlasý
procházel před Třemi rozvernými ochmelky a nejstarší syn mu v nákupní tašce
nesl maličkého. Těch uplakánků. Chudinka. Rok po roce v každou noční hodinu aby
kojila. Sobci ti abstinenti. Pes ve žlabu. Jen jednu kostku cukru do čaje,
prosím.</p>

<p class="mlptext">Stál na křižovatce Fleet Street. Přesnídávka za šest pencí u Rowa?
Musím v Národní knihovně vyhledat ten inzerát. Za osm pencí u Burtona. Radši.
Vzhůru.</p>

<p class="mlptext">Prošel vedle Boltonova westmorelandského domu. Čaj. Čaj. Čaj.
Zapomněl jsem pumpnout Toma Kernana.</p>

<p class="mlptext">Sss. Tc, tc, tc! Když si pomyslím, jak sténá na lůžku, čelo
ovinuté octovým šátkem, břicho nadmuté. Jejejej! Přímo hrůza. Dítě má moc
velkou hlavu: kleště. Celé zkroucené se z ní slepě dere ven, tápavě hledá
cestu. To by byla má smrt. Molly si to naštěstí hladce odbyla. Něco by na to
měli vynalézt. Galejnické živobytí. Nápad s narkózou: i královna Viktorie ji
dostala. Měla jich devět. Dobrá nosnice. Bába z Štětí měla dětí jako smetí.
Snad byl souchotinář. Na tohle by se už konečně mělo myslit, a ne pořád
blábolit o nyvé hrudi a stříbřité záři. Blbnutí do foroty. Snadno by se daly
postavit velké ústavy. Celá věc by se odbyla bezbolestně z daní, na každé
novorozeně by se uložilo pět liber na úrok z úroku až do plnoletosti, pět
procent dělá sto šilinků a těch mizerných pět liber podle desetinné soustavy
násob dvacíti, ponoukalo by to k střádání sto deset a něco a ještě dvacet let,
na papíře by z toho vyšla pěkná částka, že to člověk ani netuší.</p>

<p class="mlptext">Za mrtvě narozené samozřejmě ne. Ty se ani nezapisují.
Zbytečná námaha.</p>

<p class="mlptext">Vypadaly obě legračně s odulým břichem. Molly a paní
Moiselová. Schůzka matek. Chvíli souchotí ubývá, potom se zas vracejí. Po tom
všem najednou splasknou! Pokojné oči. Kámen ze srdce. Stará paní Thorntonová
byla jako dobrá kmotřička. Samé moje dětičky, říkala. Před krmením si strčila
lžičku kaše do úst. Ach, to je pošušňáníčko. Syn starého Toma Walla jí
rozmačkal ruku. První veřejné vystoupení. Hlavu jako výstavní dýně. Ušňupaný
dr. Murren. Pořád jsou v jednom kole. Proboha vás prosím, pane doktore. Žena má
porodní bolesti. Měsíce je pak nechají čekat na taxu. Za pomoc při porodu vaší
paní. Lidi jsou nevděčníci, doktoři lidumilní, aspoň většinou.</p>

<p class="mlptext">Před nehorázně vysokými dveřmi irské sněmovny přelétlo hejno
holubů. Na menší žertík po jídle. Na koho to uděláme. Já si beru na mušku toho
v černém. Tumáš. Ať slouží. Ze vzduchu je to asi požitek. Apjohn, já a Owen
Goldberg jsme vedle Gooseparku zpouzeli po stromech. Mně říkali Makrela.</p>

<p class="mlptext">Od College Street vyrazila v jednostupu četa strážníků. Husím
pochodem. Jídlem rozpaření, až se jim helmy potí, hladí si obušek. Nažrali se,
naládovali si pod opasek tučnou polévku. Strážník, ten mívá šťastný osud.
Rozdělili se v hloučky, zasalutovali a rozešli se každý do svého revíru.
Vyhnali je na žír. Nejlepší je zaútočit při pudinku. Rána pěstí do <span class="calibre17">bachoru. Další rota cestou na stráž obešla
nespořádaným pochodem trojické zábradlí. Vzhůru ke korytům. Na zteč kavalérie.
Na zteč polévky.</span></p>

<p class="mlptext">Přešel ulici pod čtverácky zdviženým prstem Tommyho Moora.
Trefně ho postavili nad pisoár: soutok vod. Měly by být záchodky pro ženy.
Odskakují si do cukrářství. Jen si narovnám klobouk. <span class="mlpznakkurziva11b">V</span> <span class="mlpznakkurziva11b">širém světě se
nenajde údolííí.</span> Skvěle tu píseň zpívala Julia Morkanová. Hlas si
udržela až do konce. Nebyla ona žačkou Michaela Balfa?</p>

<p class="mlptext">Civěl za poslední bytelnou blůzou. Radš si s nimi nic
nezačínat. Jack Power zvěst počal by: táta je tajný. Když někdo dělá při
zatýkání brykule, v base mu pak zvalchují kostru. Při takovém řemesle jim to
člověk ani nemůže mít za zlé, zvlášť zelenáčům. Ten jízdní strážník tenkrát,
jak udělovali Joeovi Chamberlainovi v Trojické koleji čestný doktorát, ten si
to slízl. Taky že jo. Podkovy mu cvakaly, jak se hnal po Abbey Street za námi.
Naštěstí jsem duchapřítomně vběhl k Manningovi, jinak jsem byl v rejži. Hergot,
ten to nabíral. Jistě si rozmlátil kebuli na dlažbě. Neměl jsem se dát strhnout
těmi mediky. A těmi trojickými studentíky v baretech. Číhali, až se něco
semele. Aspoň jsem se seznámil s mladým Dixonem, co mi v Mater misericordiae
ošetřil vosí píchnutí a je teď v Holles Street, kam paní Purefoyovou. Kolečka v
kolečkách. Dosud mi v uších zaléhá policajtská píšťalka. Všichni vzali do
zaječích. Proto si mě vzal na mušku. Chtěl mě zhaftnout. Zrovna tady to začalo.</p>

<p class="mlptext">– Ať žijí Burové!</p>

<p class="mlptext">– Třikrát sláva de Wetovi!</p>

<p class="mlptext">– S Chamberlainem na oprátku.</p>

<p class="mlptext">Potrhlíci; banda povykujících holobrádků. Rebelanti.
Ramenářská holota. Za pár let z nich z větší části budou policejní komisaři
nebo státní úředníci. Vypukne válka: horempádem do armády: zrovna ti, co dřív
pořád, ať umřem třeba na popravišti.</p>

<p class="mlptext">Člověk nikdy neví, s kým mluví. Fňukal Kelleher vypadá na
mrvu. Jako ten Petr nebo Diviš nebo Jakub Carey, který to píchl na Nezdolné.
Člen městské rady, prosím. Štval nezkušené mládenečky, jen aby něco vyzvěděl. A
přitom si dával z hradu za své špiclovství platit. Potom se na něho vykašlali.
Pročpak tajní tolik obletují služtičky. Že je někdo zvyklý nosit uniformu, to
se hned pozná. Přimáčkne ji na zadní dveře. Trochu ji pomuchlá. A hned k dalšímu
chodu. Kdopak je ten pán, co sem pořád chodí. A co mladý pán, říkal něco?
Všetečka, co nakukuje klíčovou dírkou. Vábnička. Při žehlení se jí chytlavý
mladík ometá kolem buclatých paží.</p>

<p class="mlptext">– To jsou vaše, Marie?</p>

<p class="mlptext">– Já nic takového nenosím… Přestaňte, nebo to povím
milostpaní. Už zas přes půlnoc venku.</p>

<p class="mlptext">– Nastává, Marie, velká doba. Počkejte a uvidíte.</p>

<p class="mlptext">– Jděte do háje s tou vaší velkou dobou.</p>

<p class="mlptext">Taky číšnice. Trafikantky.</p>

<p class="mlptext">Kápl na to James Stephens. Ten se v nich vyznal. Desítky,
takže každý mohl prozradit nanejvýš svůj kroužek. Sinn Fein. Vezmeš roha, kudla
v zádech. Černá ruka. Zůstaneš, popravčí četa. Profousova dcera mu pomohla z Richmondu,
opodál Lusku. Ubytoval se jim přímo před nosem v hotelu Buckingham Palace.
Garibaldi.</p>

<p class="mlptext"><span class="calibre17">Jisté kouzlo musí člověk
mít: Parnell. Griffith je poctivec, ale nemá v sobě nic, čím by chytil dav, to
mu chybí. Hlavní je tláskat o naší krásné vlasti. Mlít pantem. Čajovna Dublinských
pekáren. Debatní spolky. Že nejlepší vládní forma je republikánství. Že má mít
jazyková otázka přednost před hospodářskou otázkou. Navádějte dcery, ať je
přivábí domů. Dejte jim najíst a napít, co hrdlo ráčí. Posvícenskou husu. Tady
máte pod biskupem pěknou porci tymiánové nádivky. Jenom si pořádně naberte
husího sádla, než vystydne. Polosytí zanícenci. Houska za krejcar a průvod s muzikou.
Žádný pardon hostiteli. Že jiný platí, je nejlepší koření na světě. Jako doma
prosím. Postrčte sem ty meruňky, totiž broskve. Nepříliš vzdálená doba. Slunce
samosprávy vychází na severozápadu.</span></p>

<p class="mlptext">Šel a úsměv mu pohasínal, jak hustý mrak zakryl slunce a zastřel
stínem nevlídné Trojické průčelí. Tramvaje se míjely, jak s řinkotem přijížděly
a odjížděly. Marná slova. Všechno jde jedním chodem; den po dni: čety strážníků
pochodují tam a zpátky: tramvaje přijíždějí, odjíždějí. Ti dva praštění chodí
jak mátohy. Dignama odvezli na krchov. Mina Purefoyová s nadmutým břichem sténá
na lůžku, aby jí vyrvali dítě. Každou vteřinu se někde jedno narodí. Jiné zas
každou vteřinu umře. Co jsem před pěti minutami krmil ty ptáky. Tři sta jich
zheblo. Dalších tři sta se jich narodilo, smyli z nich krev, všechny jsou
obmyty Beránkovou krví a bečí bééé.</p>

<p class="mlptext">Celá města zanikají, jiná vznikají a pak zanikají: jiná zas
vznikají, zas zanikají. Domy, řada domů, ulice, míle chodníků, nakupené cihly,
kameny. Jdou z ruky do ruky. Patří jednomu a zas jinému. Domácí pán prý
neumírá. Jen mu vyprší hodina, hned do jeho střevíců vhupne jiný. Zlatem vykoupí
dům, a přece jim zlato zůstane. Vězí v tom nějaký švindl. Pěchují se do měst,
věk po věku je vyhlodává. Pyramidy v písku. Postavené na chlebě a cibuli.
Otroci. Čínská zeď. Babylón. Pozůstalé mohutné kameny. Kulaté věže. Zbude
rumiště, rozlezlé mizerně splácané předměstí, houbovité chajdičky jako z papíru.
Noclehárny.</p>

<p class="mlptext">Nikdo není nic.</p>

<p class="mlptext">Tohle je nejhorší denní doba. Životodárnost. Protivná,
chmurná: nemám tuto dobu rád. Jako by mě pozřeli a vyzvraceli.</p>

<p class="mlptext">Proboštův dům. Ctihodný dr. Losos: lososí konzerva. Pěkně je
tam konzervován. Ani za nic bych tam nebydlel. Mají dnes doufám játra na
slanině. Příroda nesnáší prázdno.</p>

<p class="mlptext">Pomalu se slunce vyprostilo a rozsvítilo pablesky na stříbrném
zboží ve výloze Waltera Sextona, proti němuž se nevidomě ubíral John Howard Parnell.</p>

<p class="mlptext">Tamhle je: bratr. Jako by mu z oka vypadl. Tvář, která nejde
člověku z hlavy. Zvláštní náhoda. Toť se ví, stokrát na někoho myslíš, a nepotkáš
ho. Jako náměsíčník. Nikdo ho nezná. Co nastoupil místo městského maršálka, ani
jednou prý si nenavlékl úbor. To zas Karlík Boulger prý se v něm přímo
naparoval, na hlavě třírohý klobouk, celý vyparáděný, napudrovaný, vyholený.
Hle, jak ztrápeně kráčí. Jako by snědl záprtek. Sázené oči na strašidle. Něco
mě sužuje. Bratr velkého bratra: bratr svého bratra. Pěkně by se vyjímal na
radničním hřebci. Zapadne do Dublinských pekáren, nejspíš si dá kávu, zahraje
šachy. Jeho bratr zacházel s lidmi jako s pěšci. Ať jdou do hajzlu. Báli se
před ním ceknout. Jediným pohledem by je zmrazil. Toť kouzlo: jméno. Všichni
trochu praštění. Bláznivá Fanny a jeho druhá sestra paní Dickinsonová se
projíždějí na koni s rudým řemením. Drží se zpříma jako ten chirurg M’Ardle. A přece
ho ve volbách za jižní Meath porazil David Sheehy. Odešel ze sněmovny a uchýlil
se do politiky. Hostina vlastenců. Jedl v parku pomerančové kůrky. Když ho
strčili do parlamentu, Šimon Dedalus říkal, že Parnell vstane z hrobu a za ruku
ho z poslanecké sněmovny vyvede.</p>

<p class="mlptext">– O dvouhlavé chobotnici, jejíž jedna hlava je hlava, na níž
se konce světa opomenuly sejít, a druhá zas zadrhuje po skotsku. Chapadla…</p>

<p class="mlptext">Odzadu přešly za panem Bloomem po kraji chodníku. Vousy a kolo.
Slečna.</p>

<p class="mlptext">On je tu taky. To je opravdu náhoda: podruhé. Nastávající
události vrhají před sebou stín. Uznání předního básníka pana Geo Russella. Ta
s ním bude asi Lizzie Twiggová. A. E.: co to znamená? Možná iniciály Albert
Edward, Arthur Edmund, Alphonsus Eb Ed El Esq. Co to říká? Konce světa zadrhuje
po skotsku. Chapadla: chobotnice. Něco okultního: symbolismus. Rozřečnil se.
Ona to žere. Ani nemuká. Na výpomoc při literární práci.</p>

<p class="mlptext">Očima sledoval čahouna v homespunu, s vousy a kolem,
provázeného naslouchající ženou. Jde z vegetárky. Samé zelinky a ovoce. Nejez
řízek. Jinak tě budou oči té krávy věčně pronásledovat. Je to prý zdravější.
Jenže to nadýmá a žene na moč. Taky jsem to zkoušel. Ve dne pak člověk furt
lítá. Hůř než po uzeném slanečku. Celou noc se mu něco zdá. Pročpak říkají
tomu, co mi dali, ořechový řízek? Ořízkáři. Ovocnáři. To abys myslel, že jíš
plátek z kýty. Směšné. A přesolené. Vaří to v sodovce. Celou noc abys proseděl
u kohoutku.</p>

<p class="mlptext">Punčochy se jí nad kotníky shrnují. Nemohu to vystát: je to
nevkus. Takoví jsou všichni ti éteričtí literáti. Zasnění, mlžní, symbolistní.
Estéti. Nic bych se nedivil, že právě tahle strava v nich vyvolává podobné
mozkové záchvěvy, básnivé. To zas takový strážník, který vypocuje do košile
irský guláš, z toho by člověk jediný verš nevymáčkl. Ten ani neví, co je to
poezie. Je k tomu nutné jisté rozpoložení.</p>

<p class="mlpversei">Zasněný racek klátí<br/>
se nad zamlklou hlatí.</p>

<p class="mlptext">Na rohu Nassau Street přešel na druhou stranu, stanul před
výlohou firmy Yeates a syn a odhadoval, zač jsou dalekohledy. Nebo si mám zaskočit
k Harrisovi a popovídat si s mladičkým Sinclairem? Způsobný chlapec. Nejspíš na
obědě. Ty staré brejle si musím dát spravit. Goerzovy čočky, šest zlaťáků.
Všude se tlačí Němci. Prodávají za výhodných platebních podmínek, a tak se
zmocňují trhu. Podbízení. Třeba na nějaké kápnu v nádražních ztrátách a nálezech.
Úžasné, co toho lidi zapomínají ve vlaku a v úschovně. Nač myslí? A ženské.
Člověk by nevěřil. Loni cestou do Ennisu jsem musel kabelu té selské dcerky
vzít k sobě a odevzdat jí ji na limerickém železničním uzlu. A těch peněz, po
nichž se nikdo neshání. Tamhle na střeše banky jsou hodinky, aby si ty brejle
mohl každý vyzkoušet.</p>

<p class="mlptext">Sklopil víčka až k dolnímu okraji zornice. Nevidím je. Když si
člověk představí, že tam jsou, trochu je vidí. A přece je nevidím.</p>

<p class="mlptext">Udělal čelem vzad, zůstal stát mezi plátěnými stříškami a na
délku paže natrčil pravou dlaň k slunci. Už jsem to chtěl kolikrát zkusit. Ano:
nadobro. Špičkou malíku zastřel sluneční kotouč. Bude to asi ohnisko, kde se
paprsky protínají. Mít tak černé brejle. Zajímavé. Co se toho napovídalo o slunečních
skvrnách, to jsme ještě byli v západní Lombard Street. Jsou to obrovské
výbuchy. Letos bude úplné zatmění: někdy na podzim.</p>

<p class="mlptext">Teď mě napadá, ta koule padá podle greenwichského času. Hodiny
se elektricky řídí z Dunsinku. Některou první sobotu v měsíci si tam rozhodně
zajdu. Kdybych tak dostal doporučení k profesoru Jolymu nebo se o jeho rodině
něco dověděl. To by postačilo: člověku to vždycky zalichotí. Ješitnost, kde by
se jí nikdo nenadál. Šlechtic si zakládá na tom, že pochází od královy milostnice.
To byla jeho prabába. Trochu přehání. Vlídné slovo železná vrata. Ne tam
vpadnout a vyhrknout, o čem víš, že se nesmí: co je paralaxa. Ukažte pánovi
dveře.</p>

<p class="mlptext">Oho.</p>

<p class="mlptext">Znovu spustil ruku k boku.</p>

<p class="mlptext">Nikdy se to nedozvím. Škoda času. Plynové kotouče víří, protínají
se, míjejí. A tak pořád dokola. Plyn, potom pevné těleso, svět, potom zchladne,
potom se prázdná schrána odtrhne, ztuhlá skála jako ten ananasový špalek.
Měsíc. Bude asi novoluní. To si myslím.</p>

<p class="mlptext">Šel dál kolem Maison Claire.</p>

<p class="mlptext">Počkat. Úplněk byl tu noc v neděli před čtrnácti dny, je tedy
zrovna novoluní. Procházeli jsme se u Tolky. Na tu vyhlídku se měsíc zrovna
hodil. Ona si broukala: májová luna svítí, milá má. On z druhé strany vedle ní
loket, paže. On. Světluška se zas nítí, milá má. Dotek. Prsty. Dotaz. Odpověď.
Ano.</p>

<p class="mlptext">Přestaň. Přestaň. Co bylo, to bylo. Muselo tak být.</p>

<p class="mlptext"><span class="calibre17">Pan Bloom všecek udýchaný
zpomaleným krokem minul Adam Court.</span></p>

<p class="mlptext">S nuceným klidem postřehl očima: tahle ulice za bílého dne
zaoblená záda Boba Dorana. Už zas se jednou za rok nacákl jak Dyjána, jak říkal
M’Coy. Pijí, jen aby něco povídali nebo tropili nebo <span class="mlpznakkurziva11b">cherchez la femme.</span> S kumpány a děvkami zapadne
do Coombu a celý rok je potom střízlivý jako soudce.</p>

<p class="mlptext"><span class="calibre17">Ano. To jsem si mohl
myslit. Šněruje si to do Empire. Zmizel. Sodovka by ho postavila na nohy. Pat
Kinsella tam měl divadlo Harfa, ještě než Whitbred otevřel Královské. Štramák.
S papulí pod odrbanou čepicí odříkával Diona Boucicaulta. Tři čiperky z penzionátu.
Jak ten čas letí, co. Pod sukněmi mu čouhají dlouhé červené nohavice. Pijáci
při pití kuckají smíchy, až jim zaskakuje v hrdle. Přidej, Pate. Křiklavá
červeň: opilci se nad tím mohou potrhat: řehot a kouř. Sundej ten bílý klobouk.
Oči má jak nedovařené. Kdepak asi je? Někde žebrá. Harfa, jež nás ožebračila.</span></p>

<p class="mlptext"><span class="calibre17">Byl jsem tehdy šťastnější.
A byl jsem to tehdy já? Nebo jsem až teď? Bylo mi osmadvacet. Jí třiadvacet,
když jsme trochu jinačí odešli ze západní Lombard Street. Po Rudym ne a ne
přijít tomu zas na chuť. Čas se vrátit nedá. Spíš vodu v hrsti udržíš. Vrátil
by ses k tehdejšku? Tehdy jsi teprve začínal. Vrátil by ses? Nejsi doma
šťasten, chudinko rošťáčku? Knoflíky by mi chtěla přišívat. Musím odpovědět.
Napíši to v knihovně.</span></p>

<p class="mlptext"><span class="calibre17">Smysly mu zvábila Grafton
Street zpestřená rozvinutými markýzami.</span> Vzorkovaný mušelín, hedvábí,
lepší paničky i bohaté vdovy, cinkot postrojů, dusot kopyt na speklé vozovce.
Má ale tlusté nohy ta ženská v bílých punčochách. Déšť jí je, doufám, pořádně
zacáká. Machna jedna! Kdejaká nána se k nám hrnula. Taková ženská ťápe jak
slon. Molly taky přibrala.</p>

<p class="mlptext">Loudavě přešel kolem výlohy Browna Thomase, obchod s hedvábím.
Kaskády mašlí. Tenounké čínské hedvábí. Nakloněná urna chrlila záplavu
krevnatého popelínu: třpytnou krev. Ten nám sem přinesli hugenoti. <span class="mlpznakkurziva11b">La causa è santa.</span><a href="../Text/odysseus_012.html#_ftn97" title="" class="pcalibre1 pcalibre msofootnotereference calibre16" id="_ftnref97"><i class="calibre1">[97]</i></a> Tara tara.
Slavný sbor. Tara. Pere se v dešťové vodě. Meyerbeer. Tara: bum bum bum.</p>

<p class="mlptext">Jehelníčky. Dávno vyhrožuji, že nějaký koupím. Ona je
zapichuje, kde se dá.</p>

<p class="mlptext">I na záclonkách jehly.</p>

<p class="mlptext">Vyhrnul si levé předloktí. Škrábnutí: skoro pryč. Dnes ještě
ne. Musím se vrátit pro tu vodičku. Třeba k jejím narozeninám. Červenčervenecsrpenzáří
osmého. Skoro za tři měsíce. Třeba jí pak nebude po chuti. Špendlíky, ty ženy
nesbírají. Prý se tím rozpíchá lá.</p>

<p class="mlptext">Třpytný hedváb, spodničky na tenkých mosazných tyčkách, vějíře
poskládaných hedvábných punčoch.</p>

<p class="mlptext">Nač se vracet. Muselo to být. Všechno mi pověz.</p>

<p class="mlptext"><span class="calibre17">Vysoké hlasy. Prosluněný
hedváb. Cinkavé postroje. Všechno pro </span><span class="calibre19">ženu,
rodinu a dům, stůčky hedvábu, stříbro, šťavnaté ovoce, voňavé z Jaffy,</span><span class="calibre17"> Agendath Netaim. Bohatství celého světa.</span></p>

<p class="mlptext">Vlahá lidská oblost mu zaléhala mozek. Mozek se podvoloval.
Dorážel na něho pach všelikých objetí. Celým vyhladovělým tělem kořit se
prahnul nejasně, němě.</p>

<p class="mlptext">Duke Street. Tady. Musím se najíst. U Burtona. Hned mi bude líp.</p>

<p class="mlptext">Stále pronásledován zahnul za Combridžské nároží. Cinkavý
dupot kopyt. Navoněná těla, teplá, kyprá. Líbaná, svolná: v pozdně letních
polích, na zmuchlané pomačkané trávě, ve vazkých průjezdech činžáků, na
otomanech, vrzavých postelích.</p>

<p class="mlptext">– Kubíčku, zlato!</p>

<p class="mlptext">– Milánku!</p>

<p class="mlptext">– Pusu, Regínku!</p>

<p class="mlptext">– Hošánku!</p>

<p class="mlptext">– Zlato moje!</p>

<p class="mlptext">S rozbušeným srdcem strčil do dveří Burtonovy restaurace.
Puchem se mu zarazil roztřesený dech; čpavý sós, zeleninová šlichta. Hle,
krmení dobytka.</p>

<p class="mlptext">Mužští, mužští, mužští.</p>

<p class="mlptext">Klobouk pošoupnutý do týla, seděli uvelebeni na stoličkách
před výčepem, u stolů, dovolávali se volného chleba, plnou hubou chlemtali,
slopali šlichtové jídlo, až jim oči lezly z důlků, utírali si pomáčené kníry.
Sinavě lojový mladík si ubrouskem utíral sklenici nůž vidličku a lžíci. Další
garnitura mikrobů. Jiný, od sósu zacákaný bryndák kolem krku, lil si chrčivě do
chřtánu polévku. Jiný zas vyplivoval jídlo zpátky na talíř; nedožvýkanou
chrupavku: zuby mu nestačí na rozkousání. Tlustý kus roštěné. Dělá, aby to měl
odbyté. Smutné pijácké oči. Chuť by měl, ale huba nemůže. Jsem jako on? Dívejme
se na sebe, jak nás druzí vidí. Hladomřivý je svárlivý. Rve to zuby i sanicemi.
Pozor! Ach! Kost! Poslední pohanský král v Irsku Cormak, jak stálo v té školní
básni, se ve Sletty jižně od Boyny udávil. Copak to asi jedl. Nějaké pošušňáníčko.
Svatý Patrik ho obrátil na křesťanství. Uvázlo mu v krku.</p>

<p class="mlptext">– Hovězí s kapustou.</p>

<p class="mlptext">– Jedno dušené.</p>

<p class="mlptext">Mužské pachy. Zvedal se mu žaludek. Zaplivané piliny, nasládlý
teplavý cigaretový dým, zasmrádlý knastr, rozlité pivo, mužská pivní moč,
vyčpělý kvas.</p>

<p class="mlptext"><span class="calibre17">Tady nepozřu ani sousto.
Tenhle si brousí nůž o vidličku, aby spořádal, co má před sebou, tamhle stařík
se šťourá v pahýlech. Trochu si krkl, přejedl se, přežvykuje. Napřed i potom.
Modlitba po jídle. Sem na ten obraz pohleďte a na ten. Smáčenou střídkou
stírají sós. Vylízej, chlape, celý talíř. Pryč odtud.</span></p>

<p class="mlptext">Rozhlédl se po jedlících usazených na stoličkách a u stolů a zmáčkl
chřípí.</p>

<p class="mlptext">– Sem dva ležáky.</p>

<p class="mlptext">– Jedna sekaná s kapustou.</p>

<p class="mlptext">Tamhleten cpe do sebe ostošest plný nůž kapusty. Povedlo se.
Naskakuje mi z toho husí kůže. Líp by udělal, kdyby jedl třema rukama. Trhal
kus po kuse. Přešlo mu to do krve. Narodil se se stříbrným nožem v ústech.
Duchaplné, zdá se mi. Ba ne. Stříbro znamená, že se narodil bohatý. Narodil se
s nožem. Jenže vtip je fuč.</p>

<p class="mlptext">Chatrně opásaný číšník sklízel mazlavé řinčivé talíře.
Rozkročený u výčepu, sfoukl si soudní dráb Rock napěněnou čepici. Naducaná:
celá žlutá mu cákla vedle boty. Nůž s vidličkou vztyčený, s lokty na stole, při
číhání na druhou porci přes potřísněný čtverec novin čuměl nějaký jedlík k jídelnímu
výtahu. Kamarád mu něco plnou hubou povídal. Pozorný posluchač. Zábava při
tabuli. Tudle pundělí sem hu putkal v Ulsterský bunce. Ale jdi. Vážně?</p>

<p class="mlptext">Pan Bloom váhavě pozdvihl k ústům dva prsty. V očích mu stálo.</p>

<p class="mlptext">– Tady není. Nevidím ho. Ven. Žrouti se mi protiví.</p>

<p class="mlptext">Vycouval ke dveřím. U Davyho Byrna si dám něco lehčího. Na
ošizení žaludku. Abych nevyhládl. Však jsem se nasnídal ažaž.</p>

<p class="mlptext">– Pečínku s bramborovou kaší.</p>

<p class="mlptext">– Pintu ležáku.</p>

<p class="mlptext">Kdo s koho, zuby nehty. Schlamstni. Žer. Schlamstni. Žrádlo.</p>

<p class="mlptext">Vyšel na čistší vzduch a zamířil zpátky do Grafton Street.
Jez, nebo se dej sníst. Bij! Bij!</p>

<p class="mlptext">Co když po letech obecní kuchyně. Všichni se pohrnou s ešusem
dát si ho naložit. Co dostanou, zhltnou na ulici. Třeba John Howard Parnell,
trojický probošt zkrátka kdekdo probošti i trojický probošt všecko fuk ženy a děti,
drožkáři, páteři, pastoři, maršálové, arcibiskupi. Z Ailesbury Road, z Clyde Road,
z dělnických čtvrtí, ze severodublinského chudobince, purkmistr v perníkovém
kočáře, stará královna v pojízdném křesle. Já mám prázdný talíř. Jen se
napijte z obecního pohárku, až po vás. Jako u kašny sira Philipa Cramptona.
Bacily si utřete kapesníkem. Další pak svým kapesníkem do něho vetře novou
dávku. Otec O’Flynn, ten by je prohnal. Stejně se budou rvát. Kdo bude první.
Děti se taky perou, kdo vyškrabe hrnec. Pro ně tak polévkový hrnec jako
Fénixovy sady. Harpunami budou z něho lovit fláky slaniny a zadní maso.
Protivné mít kolem plno lidí. V hotelu U Městského erbu mají, jak tomu říkala, <span class="mlpznakkurziva11b">table d’hôte.</span> Polévka, maso a moučník. Člověk
ani neví, čí myšlenky přežvykuje. Ale kdo bude všechny ty talíře a vidličky
umývat? Možná že se zatím už všichni budou živit pilulkami. Zuby se jim budou
stále víc kazit.</p>

<p class="mlptext">Přece jenom je něco na tom vegetariánství, jak zemitě čpí
česnek, z italských kolovrátkářů to přímo razí cibulí, houbami, lanýži. A toho
týrání zvířat. Škubání a kuchání drůbeže. Ubohá hovádka na dobytčím trhu
čekají, až jim sekera rozštípne lebku. Bú. Nešťastná telata celá roztřesená.
Bé. Matonohé vylíhlé telátko. Chrčení a kvikot. Plíčka se vlní v řeznických
džberech. Podej mi z háku to hrudí. Plác. Syrová hlava a krvavé kosti. Stažená
ovce se skelným pohledem, pověšená za stehna, z ovčích čumáků, ovinutých
zkrvaveným papírem, kape na piliny hlen. Docházejí odřezky a zbytky. Nemrzač ty
porce, mládenečku.</p>

<p class="mlptext"><span class="calibre17">Horká čerstvá krev se
předpisuje proti sešlosti. Krev je stále potřebná. Zhoubná. Chlemtej ji
horoucí, hustě cukernatou. Vyhládlá strašidla:</span></p>

<p class="mlptext">Ach, to mám hlad.</p>

<p class="mlptext">K Davymu Byrnovi. Slušný lokál. Moc řečí nenadělá. Občas
naleje zdarma. Jednou za čtyři léta v přestupném roce. Jednou mi rozměnil šek.</p>

<p class="mlptext">Co bych si dal! Vytáhl hodinky. Pivo míchané se zázvorovým?</p>

<p class="mlptext">– Nazdar, Bloome! ozval se z koutka Čmuchal Flynn.</p>

<p class="mlptext">– Nazdar, Flynne!</p>

<p class="mlptext">– Jak se máme?</p>

<p class="mlptext">– Prima… Počkat. Dám si sklínku burgundského… počkat.</p>

<p class="mlptext">Na regálech sardinky. Chutnají už při pouhém pohledu. Chleba
se šunkou. Ham a jeho pokolení rozdělené a rozplozené. Masová konzerva. Čím je
domov bez Švestkovy masové konzervy? Něco mu chybí. Pitomý inzerát. A dávají ho
pod smuteční oznámení. Ať rovnou seberou svých pět švestek. Masová konzerva z Dignama.
Lidožrouti by s citrónem a s rýží. Bílý misionář moc slaný. Jako nakládané
vepřové. Náčelník asi spořádá čestné kousky. Od namáhání asi dost tuhé. <span class="mlpznakkurziva11b">Byl jednou jeden mouřenínský král, ten na tentočkách
důstojného pána Kohoutka si pochutnal.</span> S ní je příbytkem blaha.
Zklohněná bůhví z čeho. Plodové mázdry ztuchlé droby průdušky pomíchané a rozsekané
na drobno. Maso nenajdeš, kdyby ses rozkrájel. Košer. Nemíchat maso s mlékem.
Teď se tomu řiká hygiena. Půst na Jóm Kippur jarní pročištění útrob. Mír a válka
závisí na tom, jak nějaký chlap tráví. Náboženská vyznání. Vánoční krůty a husy.
Vraždění neviňátek. Jezte, pijte a radujte se. Nemocnice potom samý úraz.
Ovázané hlavy. Sýr stráví všechno kromě sebe. Účinný sýr.</p>

<p class="mlptext">– Máte sýrový chlebíček?</p>

<p class="mlptext">– Ano prosím.</p>

<p class="mlptext">Taky bych snesl pár oliv, kdyby je měli. Nejradši italské.
Pořádnou sklenici burgundského; na spláchnutí. Promazání. Pěkný salát,
chladňoučký. Tom Kernan ho umí okořenit. Dodá mu chuti. Čistý olivový olej.
Milly mi tu kotletu připravila se stroužkem česneku. Vraz do toho jednu
španělskou cibuli. Jídlo stvořil Bůh, kuchaře ďábel. Ďábelsky opepřený humr.</p>

<p class="mlptext">– Žena se má dobře?</p>

<p class="mlptext">– Děkuju, docela dobře… Tak tedy sýrový. Máte rokfór?</p>

<p class="mlptext">– Ano prosím.</p>

<p class="mlptext">Čmuchal Flynn usrkl grogu.</p>

<p class="mlptext">– Jestlipak někde zpívá?</p>

<p class="mlptext">Dívám se mu na ústa. Do ucha by si mohl hvízdat. Však mu taky
uši odstávají. Hudba. Rozumí jí jak koza petrželi. Ale raděj mu to řeknu.
Neuškodí. Neplacená reklama.</p>

<p class="mlptext">– Koncem měsíce má angažmá na větší turné. Možná že jste o tom
slyšel.</p>

<p class="mlptext">– Ne. Ohromné. Kdopak jim dělá impresária?</p>

<p class="mlptext">Číšník ho obsloužil.</p>

<p class="mlptext">– Kolik to dělá?</p>

<p class="mlptext">– Sedm peníků, prosím… Děkuji.</p>

<p class="mlptext">Pan Bloom si rozkrájel chlebíček na tenké ovečky. <span class="mlpznakkurziva11b">Pastor Kohoutek.</span> Jednodušší než ty snivé tklivé
pápěrky. <span class="mlpznakkurziva11b">S</span> <span class="mlpznakkurziva11b">pětistovkou
žen se má jak v ráji. Pěkně s ním užívají.</span></p>

<p class="mlptext">– Hořčici, prosím?</p>

<p class="mlptext">– Ano.</p>

<p class="mlptext">Každý plátek nadzvihl a podložil žlutou hrudkou. <span class="mlpznakkurziva11b">Užívají.</span> Už to mám. <span class="mlpznakkurziva11b">Mohutněl v jednom kuse dál a dál.</span></p>

<p class="mlptext">– Impresária? řekl. Ono je to jakési družstvo. Dělí se o režii
i výdělek.</p>

<p class="mlptext">– Aha, už si vzpomínám, řekl Čmuchal Flynn, strčil ruku do
kapsy a poškrábal se na slabinách. Kdopak mi to jen říkal. Nemá v tom prsty
Bivoj Boylan?</p>

<p class="mlptext"><span class="calibre17">Prudký závan hořčicového
žáru ožehl panu Bloomovi srdce. Zdvihl oči a zahlédl strnulý zažloutlý
ciferník. Dvě. V lokále se hodiny o pět minut předbíhají. Čas kvapí. Ručičky se
sunou. Dvě. Necelé.</span></p>

<p class="mlptext">Bránice mu zadychtila vzhůru, poklesla, znovu zas táhle,
toužebně zadychtila.</p>

<p class="mlptext">Víno.</p>

<p class="mlptext">Koštérsky usrkl posilujícího moku, hrdlu přikázal jen žádné
štráchy a opatrně zas sklenici postavil.</p>

<p class="mlptext">– Ano, řekl. On je vlastně impresário.</p>

<p class="mlptext">Žádný strach. On se nedovtípí.</p>

<p class="mlptext"><span class="calibre17">Čmuchal Flynn potáhl nosem
a znovu se poškrábal. Blechy mají hody.</span></p>

<p class="mlptext">– Vyšlo mu terno, říkal mi Jack Mooney, jak v tom boxerském
zápase v portobellských kasárnách porazil Myler Keogh toho vojáka. Hrome, však
měl toho skrčka, jak mi říkal, v carlowském hrabství…</p>

<p class="mlptext">Ta kapka mu, doufám, necákne do sklenice. Ne, už ji potáhl.</p>

<p class="mlptext">– Celý měsíc před utkáním, člověče. A dával mu, hrome, cucat
samá kachní vejce. To aby nechlastal, toť se ví. Hrome, Bivoj je štramák.</p>

<p class="mlptext">S rukávy u košile spíchnutými, vyhrnul se zpoza výčepu Davy
Byrne a dvojím šmiknutím ubrousku si přetřel rty. Ruměný jak slaneček. Po nasycení
mu úsměv v každém rysu jen hraje. Moc ten pastinák mastí.</p>

<p class="mlptext">– A už je tady v plné slávě on sám, řekl Čmuchal Flynn. Nedal
byste nám správný tip na Zlatý pohár?</p>

<p class="mlptext">– To mám za sebou, odpověděl Davy Byrne. Na koně nesázím.</p>

<p class="mlptext">– Máte recht, řekl Čmuchal Flynn.</p>

<p class="mlptext"><span class="calibre17">S libou nechutí pojídal pan
Bloom nakrájené plátky, čerstvý poctivý chleba, čpavou hořčici, nohama
páchnoucí sýr. Doušky vína mu lahodily na ponebí. Není pančované. Odražené v tomhle
počasí má sytější chuť.</span></p>

<p class="mlptext">Pěkný klidný lokál. Pěkné dřevo tamhle v koutě. Pěkně
táflované. Líbí se mi, jak se tam zahýbá.</p>

<p class="mlptext">– Já jdu od toho dál, řekl Davy Byrne. Koně už leckoho
přivedly na mizinu.</p>

<p class="mlptext">Vinárníci, těm je hej. Koncesovaný prodej piva, vína a lihovin
v hostinských místnostech. Orel, já vyhrávám, panna, ty prohráváš.</p>

<p class="mlptext">– Správně, řekl Čmuchal Flynn. Vniknout do toho, to je jiná.
Poctivý sport se už neprovozuje. Lenehan má dobré tipy. Sází dnes na Žezlo.
Favoritem je Zinfandel lorda Howarda de Waldena, vyhrál v Epsomu. Jede na něm
Morny Cannon. Před čtrnácti dny jsem za Saint Amandu málem trhl sedm proti
jedné.</p>

<p class="mlptext">– Ale jděte? řekl Davy Byrne…</p>

<p class="mlptext">Poodešel k oknu, podal si pokladní knížku a zalistoval v ní.</p>

<p class="mlptext">– Namouduši že jo, řekl Čmuchal Flynn a potáhl. Byla to kobyla
jedna radost. Pocházela od Saint Frusquina. Ta Rotschildova kobylka to s vatou
v uších vyhrála na celé čáře. Modrá kazajka a žlutá čapka. Šlak aby trefil toho
tlusťocha Bena Dollarda i s jeho Johnem O’Gauntem. On mi to rozmluvil. Bodejť.</p>

<p class="mlptext">Odevzdaně se napil ze sklenice a prsty přejel po rýhách.</p>

<p class="mlptext">– Bodejť, povzdychl.</p>

<p class="mlptext">Jak pan Bloom vstoje žmoulal, vzhlédl k jeho povzdechu.
Čmuchal jeden mezulánský. Mám mu říct o tom koni, co ho Lenehan? Už to ví. Jen
ať to nechá být. Stejně prohraje. Blázen groš neudrží. Už zas mu kape rosa.
Kdyby nějakou líbal, měl by studený čumák. Třeba by se jim <span class="calibre17">to líbilo. Líbí se jim pichlavé vousy. Studené psí
čumáky. Stará paní Riordanová s tím kručivým skyeským teriérem u Městského
erbu. Molly ho</span> na klíně laskala. Ty můj ňafánku ňafatý.</p>

<p class="mlptext">Víno zavlažilo a zvláčnělo střídku hořčici zprvu protivný sýr.
Správné víno. Chutná líp, protože nemám žízeň. To ovšem tou koupelí. Jenom pár
soust. Někdy v šest si pak. V šest, v šest. To už bude po tom. Ona…</p>

<p class="mlptext">Vinný ohníček mu rozehřál cévy. Už jsem to potřeboval. Nohy se
mi podlamovaly. Nehladově sledoval očima přihrádky s plechovkami, sardinkami,
křiklavými humřími klepety. Co roztodivné krmě lidi vyšťourají. Z mušlí, z pobřeží
jehlou zubovce, ze stromů, ze země hlemýždě, co jedí Francouzi, z moře na udici
s návnadou. Za tisíc let se hloupé ryby nic nepoučí. Nebezpečné strkat do úst,
když nevíš, co to je. Jedovaté bobule. Šípek. Oblé vypadá dobré. Křiklavá barva
odrazuje. Jeden to poví druhému a ten zas dalšímu. Vyzkoušej to na psovi. Řiď
se vůní nebo vzhledem. Vábné ovoce. Zmrzlina. Šlehačka. Pud. Třeba takové
pomerančové háje. Potřebují umělou závlahu. Bleibtreustrasse. Ale co ústřice.
Neladné jako chrchel. Špinavé škeble. Čerchmant aby je otvíral. Kdopak na ně
přišel? Živí se neřádem a odpadem. Šampaňské a ústřice z Rudého břehu. Vliv na
pohlavní orgány. Afrodis. Dnes ráno byl na Rudém břehu. Byl u stolu ústřice,
nebo leklá bělice? Třeba v posteli mladou kůstku. Ba ne. Květen nemá ani ř, ani
ústřice. Ale jsou takoví, že rádi zamřelou zvěřinu. Zaječí ragú. Na zajíce
nechoď s bubnem. Číňané jedí padesátiletá vejce, modrá a zas zelená. Oběd o třiceti
chodech. I neškodné jídlo se může uvnitř zplichtit. Nápad pro záhadnou otravu.
Ten arcivévoda, byl to Leopold? Ne. Ano, nebo to byl Otto, nějaký Habsburk?
Kdopak si to jedl lupy z hlavy? Nejlevnější přesnídávka v celém městě.
Aristokrati, bodejť. Druzí to z módy dělají po nich. Milly taky petrolej s moukou.
Sám mám rád syrové pečivo. Polovina ulovených ústřic se hází zpátky do moře,
aby se udržela cena. Levné. Nikdo nekoupí. Kaviár. Rýnské v zelených číších.
Náramná žranice. Urozená paní ta a ta. Napudrovaná ňadra perly. Elita. <span class="mlpznakkurziva11b">Crème de la crème.</span> Potřebují něco extra, aby
vypadali bůhvíjak. Poustevník s miskou luštěnin otupuje ostny těla. Chceš-li mě
poznat, pojď se ke mně najíst. Královský jeseter. Vrchní šerif Coffey, řezník,
má nárok na polovinu zvěře z obory jeho Ex. Pošle mu za to půl krávy. Viděl
jsem chystat banket tam v kuchyni předsedy apelačního soudu. Kuchař s bílou
čepicí jako rabín. Kachna jenjen chytnout. Kadeřavá kapusta <span class="mlpznakkurziva11b">à la duchesse de Parme.</span> Ještě že se to vypíše na
menu, aby člověk věděl, co pojedl, nadbytkem přísady se pokazí bujón. Sám to
vím. Přidávají Edwardsovu polévkovou kostku. Až k zhloupnutí pro ně vykrmují
husy. Humry vaří zaživa. Třeba, nebo netřeba ještě porci tetřeva? Dělat číšníka
v nóbl hotelu by se mi zamlouvalo. Spropitné, frak, polonahé dámy. Dala byste
si říct ještě na plátek platýze, mademoiselle du Cabinet? Dám, aby ne. A taky
že si dala, aby ne. Bude to hugenotské jméno. Jak si vzpomínám, nějaká
mademoiselle du Cabinet žila v Killiney. <span class="mlpznakkurziva11b">Du, de,
la, </span>to je francouzsky. A přece je to stejná ryba, třeba ji kuchal starý
Micky Hanlon z Moore Street. Je z toho živ, ruku přes dlaň, prsty v žábrech, na
šek se neumí podepsat, špulí se přitom, jako by maloval krajinu. Em ká. Há á.
Hloupý jak poleno, páčí se na padesát tisíc liber.</p>

<p class="mlptext">Přilípnuté na okenní tabulku zabzučely dvě mouchy, přilípnuté.</p>

<p class="mlptext">Ohnivé víno se mu převalovalo na ponebí, až sklouzlo.
Burgundské hrozny se drtí ve vinném presu. Má v sobě sluneční žár. Skrytým
dotekem mi něco připomíná. Tím vlhkým dotekem se rozpomenul. Na Howthu schováni
pod bujným kapradím. Pod námi spící záliv, obloha. Ani hlásek. Obloha. U Lví
výspy zátoka celá fialová. U Drumlecku zelená. Směrem k Suttonu žlutozelená.
Podmořské nivy, světle hnědé rýhy v trávě, pohřbená města. Vlasy si podložila
mým pláštěm, ve vřesovém podrostu škvoři, dlaň jsem jí vsunul pod šíji, celou
mě zmuchláš. Ten div. Od voňavek chladnohebkou rukou mě hladila, laskala; oči
upřené na mě neodvracela. Unesen jsem ležel nad ní, plné rty doplna rozevřeny,
líbal jsem ji na ústa. Ňam. Hebce mi podala do úst makový koláček, vlahý a rozkousaný.
Protivná kaše, jak ji v ústech rozžmoulala, od slin sladká i kyselá. Požitek:
snědl jsem ji: požitek. Rujnost, ty rty, našpulené mi dala. Hebké, teplé,
přilnavé, klejovité rty. Kvítka byly její oči, <span class="calibre17">vezmi si mě, svolné oči. Zaharašily oblásky. Klidně zůstala ležet.
Kozička.</span> Nikdo. Nahoře na benhowtských rododendronech si pevně
vykračovala koza a trousila bobky. Teple obemknuta se zasmála skrytá v kapradí.
Rozdychtěně jsem na ní ležel a líbal ji; oči, rty, napjatou rozbušenou šíji;
ženská ňadra naditá v tylové blůzce, ztopořené tuhé bradavky. Vroucně jsem
dorážel jazykem. Líbala mě. Byl jsem líbán. Svolně mi cuchala vlasy. Dala se
líbat a mě líbala.</p>

<p class="mlptext">Ona. A já teď.</p>

<p class="mlptext">Přilípnuté bzučely mouchy.</p>

<p class="mlptext">Sklopenýma očima sledoval zamlklé žilkování dubové desky.
Krása: obloučí se, obliny jsou krása. Spanilé bohyně, Venuše, Juno: obliny,
jimž se obdivuje celý svět. Podívám se na ně v knihovně v muzeu, stojí v kulaté
dvoraně, nahé bohyně. Napomáhá to trávení. Který chlap se na ně dívá, to je jim
jedno. Ať si je celé prohlédne. S nikým nemluví, aspoň ne s takovým Flynnem.
Kdyby přece jen promluvila jako Galatea na Pygmaliona, co by asi řekla.
Smrtelnice! Táhni, kam patříš. Ony u tabule bohů popíjejí nektar a ambrosijně
hodují na zlatých talířích. Nějako ty naše šestákové přesnídávky, vařené
skopové, mrkev s řípou, pivečko. Nektar, ten se asi pije jako elektřina:
potrava bohů. Půvabné ženské tvary vytesané junonské. Nesmrtelně půvabné. A my
jedním otvorem cpeme pokrm dovnitř a druhým ven: pokrm, zažitina, krev, lejno,
hlína, pokrm: nakládáme to do sebe jako uhlí do lokomotivy. Ony žádnou nemají.
Zatím jsem se nepodíval. Podívám se dnes. Hlídač to neuvidí. Sehnu se, jako že
mi něco upadlo, a podívám se, jestli ji má.</p>

<p class="mlptext">Cvrnkotem se mu nenápadně ozval měchýř, aby si to vyřídil
nevyřídil tam ale vyřídil. S mužným odhodláním dopil až na dno a vykročil, taky
lidem se oddávaly, nápadně chlapským, s lidskými milenci léhaly, jeden mladík
se s ní potěšil, na dvůr.</p>

<p class="mlptext">Když mu boty docvakaly, ozval se od své knížky Davy Byrne:</p>

<p class="mlptext">– Čím vlastně je? Není on pojišťovák?</p>

<p class="mlptext">– Už dávno ne, řekl Čmuchal Flynn. Shání inzeráty pro <span class="mlpznakkurziva11b">Svobodáře.</span></p>

<p class="mlptext">– Znám ho od vidění, řekl Davy Byrne. Nějaký malér?</p>

<p class="mlptext">– Malér? řekl Čmuchal Flynn. O tom nic nevím. Proč?</p>

<p class="mlptext">– Jak jsem si všiml, byl ve smutku.</p>

<p class="mlptext">– Ve smutku? řekl Čmuchal Flynn. Bodejť, to byl. Ptal jsem se
ho, co dělá rodina. Hrome, máte pravdu. To byl.</p>

<p class="mlptext">– Nikdy o tom nezačínám, řekl ohleduplně Davy Byrne, když na
nějakém pánovi vidím, že má nějaký malér. Jen je tím rozlítostním.</p>

<p class="mlptext">– Žena to rozhodně není, řekl Čmuchal Flynn. Předevčírem jsem
ho potkal, zrovna vyšel z té mlékárny Irský statek, co vede v Henry Street žena
Johna Wyse Nolana, v ruce měl džbánek smetany, nesl ho domů své lepší
polovičce. Svědčí jí. Buchtička.</p>

<p class="mlptext">– A on dělá pro <span class="mlpznakkurziva11b">Svobodáře</span>?
řekl Davy Byrne.</p>

<p class="mlptext">Čmuchal Flynn si olízl pysky.</p>

<p class="mlptext">– Z těch inzerátů, co sežene, si smetanu nekoupí. To mu tak
postačí na holé živobytí.</p>

<p class="mlptext">– Jak to? zeptal se Davy Byrne a odložil knížku.</p>

<p class="mlptext">Čmuchal Flynn hbitě zašermoval a zakejklal prsty. Přimhouřil
oko.</p>

<p class="mlptext">– On je u nich.</p>

<p class="mlptext">– Nepovídejte, řekl Davy Byrne.</p>

<p class="mlptext"><span class="calibre17">– Už jo, řekl Čmuchal
Flynn. Starobylý svobodný a uznaný řád. Světlo, život a láska, bodejť. Hrají mu
do ruky. Řekl mi to, kdo, to vám nepovím.</span></p>

<p class="mlptext">– Vážně?</p>

<p class="mlptext">– Je to správný řád. V nouzi vás oni neopustí. Znám jednoho
člověka, ten se k nim chtěl dostat, jenže oni jsou sakramentsky scuknutí.
Hrome, správně udělali, že tam nepustili ženy.</p>

<p class="mlptext">Davy Byrne se naráz zasmál a zívl.</p>

<p class="mlptext">– Jíííhahá!</p>

<p class="mlptext"><span class="calibre17">– Jedna ženská, řekl
Čmuchal Flynn, se schovala do pendlovek, aby vypátrala, co vlastně kutí. Ale
oni ji, k sakru, vyčmuchali a na místě ji vzali do přísahy jako mistra. Byla to
nějaká Saint Legersová z Donerailu.</span></p>

<p class="mlptext">Davy Byrne si dosyta zívl, až se mu oči zamžily, a řekl:</p>

<p class="mlptext"><span class="calibre17">– Vážně? Je to slušný a klidný
člověk. Viděl jsem ho tady kolikrát a ani</span> jednou, rozumíte, nepřebral.</p>

<p class="mlptext">– Toho by ani Všemohoucí Pánbůh neopil, rázně prohlásil
Čmuchal Flynn. Když je zábava v nejlepším, vezme roha. Viděl jste, jak koukal
na hodinky. No jo, &nbsp;to jste tady nebyl. Když ho člověk pozve na skleničku, šup
hodinky z kapsy, co by si měl dát. Namouduši že jo.</p>

<p class="mlptext">– Jsou takoví lidé, řekl Davy Byrne. Je na něho, troufám,
spolehnutí.</p>

<p class="mlptext"><span class="calibre19">– Není nejhorší, řekl
Čmuchal Flynn a znovu potáhl nosem. Ví se o něm,</span> že se plácne přes kapsu
a vytrhne kamaráda. Komu čest, tomu čest. Jojo, Bloom má své dobré stránky.
Jenom jedno nedokáže.</p>

<p class="mlptext">Nasucho načmáral vedle svého grogu podpis.</p>

<p class="mlptext">– Už vím, řekl Davy Byrne.</p>

<p class="mlptext">– Černé na bílém, to nikdy, řekl Čmuchal Flynn.</p>

<p class="mlptext">Dovnitř vkročili Paddy Leonard a Bantam Lyons. Za nimi pak Rochford,
ruku přitisknutou na vínově červenou vestu.</p>

<p class="mlptext">– Brýden, pane Byrne.</p>

<p class="mlptext">– Brýden, pánové.</p>

<p class="mlptext">U výčepu zůstali stát.</p>

<p class="mlptext">– Kdo to zatáhne? zeptal se Paddy Leonard.</p>

<p class="mlptext">– Já s váma rozhodně netáhnu, odpověděl Čmuchal Flynn.</p>

<p class="mlptext">– Tak co si dáme? zeptal se Paddy Leonard.</p>

<p class="mlptext">– Já si dám zázvorovou limonádu, řekl Bantam Lyons.</p>

<p class="mlptext">– Cože? křikl Paddy Leonard. Odkdypak, propánakrále. Co ty,
Tome?</p>

<p class="mlptext">– Copak dělá hlavní kanál? zeptal se Čmuchal Flynn a usrkl.</p>

<p class="mlptext">Místo odpovědi si Tom Rochford stiskl hrudní kost a škytl.</p>

<p class="mlptext">– Smím vás, pane Byrne, požádat o skleničku čerstvé vody?
řekl.</p>

<p class="mlptext">– Beze všeho, prosím.</p>

<p class="mlptext">Paddy Leonard si změřil své pivní kumpány.</p>

<p class="mlptext"><span class="calibre19">– Krucipísek, řekl, to se
podívejme, co mám zatáhnout! Studenou vodu a zázvorovou limonádu! Za dva, kteří
by cucali whisky z bolavé nohy. Na Zlatý pohár má jistě nějakýho sakramentskýho
koně v merku. Ten filuta.</span></p>

<p class="mlptext">– Že by Zinfandel? zeptal se Čmuchal Flynn.</p>

<p class="mlptext">Do vody, postavené před něho, nasypal si Tom Rochford z papírového
kornoutku prášek.</p>

<p class="mlptext">– Zatracepené ujímání, řekl, než se napil.</p>

<p class="mlptext">– Zažívací soda je na to moc dobrá, řekl Davy Byrne.</p>

<p class="mlptext">Tom Rochford přikývl a vypil.</p>

<p class="mlptext">– Tak co, Zinfandel?</p>

<p class="mlptext">– Nic neříkej, mrkl po něm Bantam Lyons. Na své konto sázím
pět šilinků.</p>

<p class="mlptext">– Jestli jsi chlap, pověz, nebo dej se vycpat, řekl Paddy
Leonard. Kdo ti dal ten tip?</p>

<p class="mlptext">Jak odcházel, zdvihl pan Bloom na pozdrav tři prsty.</p>

<p class="mlptext">– Na shledanou, řekl Čmuchal Flynn.</p>

<p class="mlptext">Ostatní se po něm ohlédli.</p>

<p class="mlptext">– Ten mi ho dal, špitl Bantam Lyons.</p>

<p class="mlptext">– Pfff! udělal pohrdlivě Paddy Leonard. Vzácný pane Byrne,
potom si u vás dáme dvě malé jamesonky a…</p>

<p class="mlptext">– Zázvorovou limonádu, dodal zdvořile Davy Byrne.</p>

<p class="mlptext">– To jo, řekl Paddy Leonard. Flašku pro miminko.</p>

<p class="mlptext"><span class="calibre17">Pan Bloom kráčel k Dawson
Street a jazykem si utíral zuby. Muselo by to být něco zeleného: třeba špenát.
Reflektorem rentgenových paprsků by se potom dalo.</span></p>

<p class="mlptext">Nějaký hltavý foxteriér vyvrhl v Duke Lane na dlažbu kostnatý
žvanec a s novou chutí ho zas schlamstl. Bylo toho moc. Po strávení obsahu s díky
vracím. Napřed zákusek, potom zvěřinu. Pan Bloom ho opatrně obešel.
Přežvýkavci. Druhý chod. Hýbou horní čelistí. Jestlipak Tom Rochford s tím svým
vynálezem něco pořídí. Marně to vykládá tomu tlamatému Flynnovi. Vychrtlíci
mívají dlouhou tlamu. Vynálezci by měli mít palác nebo dům, kam by chodili
nerušeně vynalézat. Byla by tam ovšem otrava s všemožnými podivíny.</p>

<p class="mlptext">Broukal si a slavnostní ozvěnou protahoval závěr taktů:</p>

<p class="mlpversei">Don Giovanni, a cenar teco<br/>
M’invitasti.<a href="../Text/odysseus_012.html#_ftn98" title="" class="pcalibre1 pcalibre msofootnotereference calibre16" id="_ftnref98">[98]</a></p>

<p class="mlptext">Je mi líp. Burgundské. To postaví člověka na nohy. Kdopak je
první destiloval? Někdo, kdo propadl smutku. Opilecká kuráž. Musím teď v Národní
knihovně ten <span class="mlpznakkurziva11b">Kilkennyjský lid.</span></p>

<p class="mlptext"><span class="calibre17">Nad holými, čistými
klozety, čekajícími ve výloze instalatéra Williama Millera, se zas v myšlenkách
vrátil. To by mohli: a pozorovat, jak to jde až dolů, kolikrát se spolkne
špendlík a teprve po letech vyjde žebry ven, obejde celé tělo, postrčí jinam
žlučovod, až se slezina rozlévá do jater, žaludeční šťáva, stočená střeva jako
hadice. Jenže by ten ubožák musel po celou dobu stát a ukazovat útroby jako na
výstavě. Věda.</span></p>

<p class="mlptext">– <span class="mlpznakkurziva11b">A</span> <span class="mlpznakkurziva11b">cenar teco.</span></p>

<p class="mlptext">Co znamená <span class="mlpznakkurziva11b">teco</span>? Možná
dnes večer.</p>

<p class="mlpversei">Don Giovanni, k tomuto kvasu<br/>
jsi mne pozval,<br/>
ta ram ta ramtam.</p>

<p class="mlptext">Nějak to neštymuje.</p>

<p class="mlptext"><span class="calibre17">Klíče. Dva měsíce, jestli
se dá Nannetti pohnout, aby. Bude to dvě libry deset, nějaké dvě libry osm. Tři
je mi dlužen Hynes. Dvě jedenáct. Prescottův inzerát. Dvě patnáct. Nějakých pět
zlatých. To bych byl na koni</span>.</p>

<p class="mlptext">Molly bych pak koupil nějakou hedvábnou spodničku, aby jí šla
barvou k novým podvazkům.</p>

<p class="mlptext">Dnes. Dnes. Nemyslit.</p>

<p class="mlptext">Potom se vypravíme na jih. Třeba do anglických lázní.
Brighton, Margate. Mola při měsíčku. Hlas se jí nese do dáli. Fešné ty plážové
děvy. Opřen o hospůdku Johna Longa lelkoval ospalý pobuda celý zahloubaný a hryzal
si rohovatý kotník u prstu. Zručný mladý muž hledá zaměstnání. Nízká mzda. Jí
všechno.</p>

<p class="mlptext"><span class="calibre17">Pan Bloom zahnul u výkladu
s neprodanými dorty v cukrářství vdovy Grayové a minul knihkupectví důstojného
pána Thomase Connellana. </span><span class="mlpznakkurziva11b">Proč jsem
vystoupil z římské církve? Ptačí hnízdo.</span> Ženy jsou na něho jako divé. Za
bramborové neúrody prý dávali chudým dětem polévku, aby přestoupily na
protestantství. Naproti, chodíval tam tatínek, je zas společnost na obrácení
chudých židů. Stejná návnada. Proč jsme vystoupili z římské církve?</p>

<p class="mlptext">Slepý výrostek stál a hůlkou oťukával obrubu chodníku. Žádnou tramvaj
není vidět. Chce přejít přes ulici.</p>

<p class="mlptext">– Chtěl bys přejít přes ulici? zeptal se pan Bloom.</p>

<p class="mlptext">Slepý výrostek neodpovídal. Bělmový obličej se mu zkabonil.
Nejistě zakroutil hlavou.</p>

<p class="mlptext">– Jsi v Dawson Street, řekl pan Bloom. Naproti je Molesworth
Street. Chtěl bys přejít přes ulici? Nic ti nebrání.</p>

<p class="mlptext">Hůlka se třaslavě posunula vlevo. Pan Bloom sledoval její směr
a znovu uviděl valník z barvírny, zabrzděný před Dragem. Kde jsem to viděl jeho
napomádované vlasy, zrovna když jsem. Kůň věsí hlavu. Kočí je u Johna Longa.
Vyprahlo mu.</p>

<p class="mlptext">– Tamhle je valník, řekl pan Bloom, ale nehýbe se. Já tě
převedu. Jdeš do Molesworth Street?</p>

<p class="mlptext">– Ano, řekl výrostek. Do jižní Frederick Street.</p>

<p class="mlptext">Šetrně mu sáhl na tenký loket: potom ho uchopil za plihkou
vidoucí dlaň a vedl ho vpřed.</p>

<p class="mlptext">Něco mu pověz. Ale ne protektorsky. Tomu, co řekneš,
nedůvěřují. Prohoď něco všedního:</p>

<p class="mlptext">– Už neprší.</p>

<p class="mlptext">Neodpovídá.</p>

<p class="mlptext">Skvrny na kabátě. Nejspíš bryndá jídlo. Všechno mu chutná
jinak. Napřed se musí krmit lžicí. Ruku má jako dětskou ručičku. Jako mívala
Milly. Vnímavou. Podle mé ruky mě asi šacuje. Jestlipak mu nějak říkají.
Valník. Jen aby se hůlkou nedotkl koňských noh, schvácený tahoun klímá.
Správně. Minul. Za býkem: před koněm.</p>

<p class="mlptext">– Děkuji vám, pane.</p>

<p class="mlptext">Ví, že jsem mužský. Hlas.</p>

<p class="mlptext">– Už trefíš? Zahni vlevo.</p>

<p class="mlptext"><span class="calibre17">Slepý výrostek oťukal
obrubu a šel tím směrem dál, odtáhl hůl a znovu zašmátral.</span></p>

<p class="mlptext"><span class="calibre17">Pan Bloom šel za nevidomýma
nohama, za nevýrazně střiženými tvídovými šaty vzoru rybí kost. Nešťastný
mladík. Jakpak u všech všudy pozná, že je tam ten valník. Asi ho vycítil. Oni
snad vidí předměty čelem. Jakýsi smysl pro objem. Váhu. Jestlipak to pocítí,
když se něco odstraní. Pocítí mezeru. Jak se tak po kamenech proťukává vpřed,
má jistě o Dublině divnou představu. Jestlipak dokáže jít rovnou čarou, když
nemá tu hůl. Bezkrevný nábožný obličej, jako když jde někdo na kněze.</span></p>

<p class="mlptext">Penrose! Tak se ten chlap jmenoval.</p>

<p class="mlptext">Vida, co se všechno naučí. Číst prsty. Ladit piano. A my se
divíme, že jim to vůbec myslí. Proč se nám zdá mrzák nebo hrbáč chytrý, když
řekne něco, co bychom klidně řekli sami. Ostatní smysly mají ovšem víc.
Vyšívají. Pletou koše. Musí se podporovat. Co kdybych koupil Molly k narozeninám
šitíčko. Moc nerada šije. Třeba jí to nebude vhod. Říká se jim tmáři.</p>

<p class="mlptext">Taky čich mají snad ostřejší. Ze všech stran chumel pachů.
Taky lidských. A jaro, léto: těch pachů. Chuť. Víno prý nechutná, když člověk
zavře oči nebo se nastydne. Taky kouřit potmě prý není žádný požitek.</p>

<p class="mlptext">Tak třeba s ženskou. Chová se k ní nestydatěji, protože
nevidí. Ta holka, co šla nos vzhůru kolem Stewartova ústavu. Koukejte po mně.
To jsem se vyfrndila. Je jí asi divné, že ji nevidí. Jakousi její podobu v duchu
má. Hlas teplotu při doteku prsty snad nějak vidí obrysy, oblost. Když jí dejme
tomu sáhne na vlasy. Třeba jsou černé. Dobrá. Říkáme jim černé. A potom jí
hladí bílou pleť. Snad to cítí jinak. Vjem bělosti.</p>

<p class="mlptext">Pošta. Musím odepsat. Mám toho nad hlavu. Pošlu jí poukaz na
dva šilinky, na půlkorunu. Přijměte ode mě dárek. Papírnictví hned vedle.
Počkat. Ještě se rozmyslím.</p>

<p class="mlptext">Pomaloučku si prstem zlehka přejel po vlasech zčesaných za
ucho. Už zase. Jemňoučká slaměná vlákna. Potom si prstem zlehka ohmatával
pravou líc. Taky na ní chmýří. Ne dost hladká. Nejhladší břicho. Nikdo
nablízku. Už zachází do Frederick Street. Možná na klavír do Levenstonovy
taneční akademie. Třeba si spravím kšandy.</p>

<p class="mlptext">Cestou kolem Doranova hostince si vsunul ruku mezi vestu a kalhoty,
poodhrnul košili a na břiše nahmatal ochablý záštipek. Vždyť vím, že je
běložlutý. Vynasnažím se vidět potmě.</p>

<p class="mlptext">Vytáhl ruku a upravil se.</p>

<p class="mlptext">Chudák! Ještě chlapec. Hrozné. Přímo hrozné. Copak se mu asi
zdá, když nevidí. Život je mu sen. Co je to za spravedlnost, že se takový
narodil? A co ty ženy a děti, co v New Yorku uhořely a utonuly na závodním
výletu. Celopal. Karma se říká tomu stěhování duší za hříchy spáchané v minulém
životě znovuvtělení hnětem si kozy. Ach jéjéjé. Škoda: ne a ne se s nimi
sblížit, bůhvíproč.</p>

<p class="mlptext"><span class="calibre17">Sir Frederick Falkiner se
ubírá do zednářské lóže. Nadutý jak krocan.</span> Po dobrém obědě v Earlsfort Terrace.
Paprikové od soudu si vyzunknou dvoulitrovou láhev. Soudní a porotní historky,
sirotčí kroniky. Odsoudil jsem ho na deset let. Pěkně by ohrnoval nos nad tím,
co jsem pil. Pro ně jen výběr s ročníkem na zaprášené láhvi. Má své mínění o tom,
jak to chodí u kvartálního soudu. Hodný staroušek. Policejní protokoly nabité
přestupky berou procenta z vymyšlených provinění. Šmahem je osvobozuje. Zato na
lichváře má spadeno. Pořádně si došlápl na Rubena J. Však on je doopravdy
židák. Mají ale moc ti soudci. Zlostní parukatí mazavkové. Bručaví medvědi.
Pánbůh buď tvé duši milostiv.</p>

<p class="mlptext">No vida, plakát. Bazar Mirus. Jeho Excelence pan místodržitel.
Je to šestnáctého. Ve prospěch Mercerovy nemocnice. Pro ni hráli poprvé <span class="mlpznakkurziva11b">Mesiáše.</span> Ano, Händlova. Co kdybych si tam zašel.
Do Ballsbridge. Zaskočím si ke Clavisovi. Lepit se na něho jak pijavice nemá
smysl. Ještě se mu omrzím. U brány bude jistě nějaký známý.</p>

<p class="mlptext">Pan Bloom došel do Kildare Street. Napřed musím. Knihovna.</p>

<p class="mlptext"><span class="calibre17">Ozářený slamák. Žlutohnědé
střevíce. Kalhoty se záložkou. Je to. Je to.</span></p>

<p class="mlptext">Srdce se mu zatetelilo. Vpravo. Muzeum. Bohyně. Zahnul vpravo.</p>

<p class="mlptext"><span class="calibre17">Je to? Skoro jistě.
Nepodívám se. Rozpálený vínem. Proč jenom jsem? Jde do hlavy. Ano, je to.
Krokem. Nevidí. Nevidí. Jde dál.</span></p>

<p class="mlptext">Poplašeně rázoval k muzejní bráně a zdvihl oči. Pěkná budova.
Navrhl ji sir Thomas Deane. Nejde za mnou?</p>

<p class="mlptext">Třeba mě neviděl. Svítí mu do očí.</p>

<p class="mlptext">Sípavě mu vyrážel přerývaný dech. Honem. Studené sochy: tam se
uklidním. Za chvilku tam šťastně budu.</p>

<p class="mlptext">Ne, neviděl mě. Dvě pryč. Zrovna u brány.</p>

<p class="mlptext">Mé srdce!</p>

<p class="mlptext">Rozbušenýma očima se upřeně zahleděl na krémové kamenné
zaobliny. Sir Thomas Dean, to byla řecká architektura.</p>

<p class="mlptext">Hledám, co jsem.</p>

<p class="mlptext">Chvatně sáhl do kapsy, vytáhl a nerozevřený četl Agendath
Netaim. Kampak jsem jenom?</p>

<p class="mlptext">Pilně hledal.</p>

<p class="mlptext">Honem zas zastrčil Agendath Netaim.</p>

<p class="mlptext">Prý odpoledne říkala.</p>

<p class="mlptext">Hledám to. Ano, to. Prošacuji všechny kapsy. Kapesník. <span class="mlpznakkurziva11b">Svobodář.</span> Kampak jsem? No ovšem. Kalhoty.
Peněženka. Brambor. Kampak jsem jenom.</p>

<p class="mlptext">Pospěš. Jdi klidně. Ještě chvilku. Mé srdce.</p>

<p class="mlptext">Jak hledal kampak jsem to jenom nahmatal v zadní kapse mýdlo
pro vodičku se musím zastavit vlažný přilepený papír. Aha, mýdlo tam je. Brána.</p>

<p class="mlptext">Šťastně došel.</p>

<p class="mlphvezdicky">* * *</p>

<p class="mlptextbez1radku">Kvakerský knihovník jim pro útěchu líbezně zavrněl:</p>

<p class="mlptext">– A pak máme, že ano, ony vzácné stránky <span class="mlpznakkurziva11b">Viléma Meistera.</span> Veliký básník o velikém
básnickém bratrovi. Váhající duše, jež proti moři běd <span class="calibre17">se chápe zbraně, drásaná vzpurnými pochybnostmi, jak to vídáme v skutečném</span>
životě.</p>

<p class="mlptext">Na vrzavé hovězině piruetou popošel o krok a na velebné
podlaze piruetou o krok ucouvl.</p>

<p class="mlptext"><span class="calibre19">Bezhlesý zřízenec maloučko
pootevřel dveře a bezhlesně mu pokynul.</span></p>

<p class="mlptext">– Hned to bude, řekl a vrzavě, byť s otálením vykročil. Krásný
slabošský snílek, který ztroskotá na hrubé skutečnosti. U Goetha má člověk
vždycky dojem, že jsou jeho soudy správné. Správné při širším rozboru.</p>

<p class="mlptext">Dvouvrzavě rozboru odešel kurantou. Plešatý, přehorlivý
nastavil velikánské ucho zřízencovým slovům: vyslechl je: a zmizel.</p>

<p class="mlptext">Zbyli dva.</p>

<p class="mlptext">– Monsieur de la Palisse, poškleboval se Štěpán, byl ještě
patnáct minut před smrtí živ.</p>

<p class="mlptext">– Našel jsi už těch šest udatných mediků, zeptal se stařecky
zlostně John Eglinton, kteří podle tvého diktátu napíší <span class="mlpznakkurziva11b">Ztracený ráj</span>? Říká tomu <span class="mlpznakkurziva11b">Satanovy strasti.</span></p>

<p class="mlptext">Úsměv. Jen se usmívej cranlyovským úsměvem.</p>

<p class="mlpversei">Pošimral on děvku,<br/>
pošmajchloval děvku,<br/>
nakonec jí vsunul cévku.<br/>
Milý medikus byl<br/>
kopa veselá…</p>

<p class="mlptext">– Mám dojem, že na Hamleta bys potřeboval ještě jednoho.
Mystická duše si potrpí na sedmero. Zářivé sedmero, jak říká W. B.</p>

<p class="mlptext">Jiskrozraký, nazrzlou lebku u samé stolní lampy se zeleným
stínítkem, zapátral po vousatém obličeji v tmavozelenějším stínu, po svatookém
olavovi. Tlumeně se zasmál: smíchem trojického stipendisty: bez odpovědi.</p>

<p class="mlpversei">Orchestrální Satan plakal v šíř a dýl<br/>
slzy, jakými jen pláčí andělé.<br/>
Ed egli avea del cul fatto trombetta.<a href="../Text/odysseus_012.html#_ftn99" title="" class="pcalibre1 pcalibre msofootnotereference calibre16" id="_ftnref99">[99]</a></p>

<p class="mlptext">Mé bláhovosti jsou mu zástavou.</p>

<p class="mlptext">Cranlyho jedenáct roduvěrných Wicklowanů, kteří osvobodí
otčinu. Kolozubá Kathleen, její čtyři krásné zelené nivy, cizáka má v domě. A jiná,
která ho pozdraví: <span class="mlpznakkurziva11b">ave, rabbi</span><a href="../Text/odysseus_012.html#_ftn100" title="" class="pcalibre1 pcalibre msofootnotereference calibre16" id="_ftnref100"><i class="calibre1">[100]</i></a><span class="mlpznakkurziva11b">.</span> Dvanáct Tinahelyjských. Ve stínu doliny po
nich cukruje. Svou mladou duši jsem mu dávala, noc co noc. Šťastnou cestu. Lovu
zdar.</p>

<p class="mlptext">Mulligan už má ode mě telegram.</p>

<p class="mlptext">Bláhovost. Vydrž.</p>

<p class="mlptext"><span class="calibre19">– Naši mladiství irští
bardové, huboval John Eglinton, musí teprve vytvořit postavu, kterou svět
postaví po bok Hamleta od saského Shakespeara; toho já arci po způsobu starého
Bena ctím přímo modloslužebnicky.</span></p>

<p class="mlptext">– Tohle jsou čistě akademické otázky, zavěštil ze stínu
Russell. Jestli je totiž Hamlet Shakespeare nebo Jakub I. nebo Essex. Pastorská
hádka o Ježíšově historičnosti. Umění nám má odhalovat ideje, beztvaré duchovní
podstaty. U uměleckého díla se především ptáme, z jak hlubokého života temení.
Malba Gustava Moreaua je malba idejí. Nad Shelleyovou poezií, nad Hamletovými
slovy se v duchu dotýkáme věčné <span class="calibre17">moudrosti,
Platónova světa idejí. Ostatek jsou úvahy školáků pro školáky.</span></p>

<p class="mlptext">A. E. to povídal jednomu amerikánskému novináři. Ať mě šlak
trefí.</p>

<p class="mlptext">– Scholastikové byli napřed školáci, řekl přezdvořile Štěpán.
Aristoteles byl kdysi Platonovým školákem.</p>

<p class="mlptext">– A člověk by řekl, že jím zůstal pořád, řekl usedle John
Eglinton. Člověk vzorného školáka, vidí, jak si nese pod paždí vysvědčení.</p>

<p class="mlptext">Znovu se zasmál na vousáče teď už usměvavého.</p>

<p class="mlptext">Beztvaré duchovno. Otec, Slovo a Svatý Dech. Všeotec,
nebešťan. Hiesos Kristos, mág krásy, Logos, který v nás každou chvíli trpí. Tak
tomu zajisté jest. Já jsem oheň na oltáři. Já jsem obětní máslo.</p>

<p class="mlptext">Dunlop, Judge, z nich ze všech nejryzejší Říman, A. E., Arval,
Nevýslovný, na nebesích, K. H., jejich mistr, o němž zasvěcenci vědí, kdo je.
Bratří velké bílé lóže, stále číhající, kde by mohli prospět. Kristus s chotísestrou,
světelná vláha, zrozený ze zduševnělé panny, kající sofie, prchlé do stavu
bódhí. Ezoterický život není pro prostého člověka. Nejprve musí V. C. odčinit
svou špatnou karmu. Jednou zahlédla paní Cooper Oakleyová přirození naší
veleosvícené sestry H. P. B.</p>

<p class="mlptext">Fí! Hanba. <span class="mlpznakkurziva11b">Pfuiteufel.</span> To
je bekané, slečinko, to je bekané, dívat se, když si nějaká paní odkryje
přirození.</p>

<p class="mlptext">Vešel pan Nej, štíhlý, mladistvý, mírný, plavý. V ruce nesl
ladně zápisník, nový, velký, čistý, skvoucí.</p>

<p class="mlptext">– Tomu vzornému školákovi, řekl Štěpán, by Hamletovo dumání
nad pohrobním životem jeho vladařské duše připadalo jako nepravděpodobný,
nicotný, nedramatický monolog, platonsky plytký.</p>

<p class="mlptext">John Eglinton se zakabonil a rozlítil:</p>

<p class="mlptext">– Namouduši, krev mi kypí, když slyším, jak se Aristoteles srovnává
s Platonem.</p>

<p class="mlptext">– Kterýpak z nich, zeptal se Štěpán, by mě vyhnal ze svého
státu?</p>

<p class="mlptext">Vytas své dýkové definice. Koňskost je bytnost všekoňstva.
Klanějí se zákonitostem a eonům. Bůh: pouliční pokřik: velmi peripatetické.
Prostor: co musíš setsakramentsky vidět. Přes prostory menší než červené lidské
krvinky se pinoží za Blakovou zadnicí do věčnosti, jejímž je tento rostlinný
svět pouhým stínem. Drž se nynějška, vezdejška, skrze něž se veškerá budoucnost
noří do minula.</p>

<p class="mlptext">Pan Nej, celý vlídný, pokročil k svým kolegům.</p>

<p class="mlptext">– Haines je pryč, řekl.</p>

<p class="mlptext">– Tak?</p>

<p class="mlptext">– Ukazoval jsem mu Joubainvillovu knihu. Je přímo u vytržení
nad Hydovými <span class="mlpznakkurziva11b">Milostnými písněmi z Connachtu.</span>
Nedal si říct, aby si poslechl debatu. Šel si ji ke Gillovi koupit.</p>

<p class="mlpversei">Do světa, má knížko, spěj,<br/>
čtenáře tupě pozdrav.<br/>
Napsal jsem tě, nevím proč,<br/>
neladnou angličtinou.</p>

<p class="mlptext">– Stoupe mu do hlavy kouř z rašeliny, usoudil John Eglinton.</p>

<p class="mlptext">My v Anglii máme cit. Kající lotr. Vykouřil jsem mu tabáček.
Pryč. Zeleně třpytný drahokam. V prstenci moře zasazený smaragd.</p>

<p class="mlptext">– Lidé ani netuší, jak mohou být milostné písně nebezpečné,
okultně varoval zlatě vejčitý Russell. Hnutí, vyvolávající ve světě revoluce,
se rodívají ze snů a vidin v srdci pohorského sedláčka. Země jim není těžká
půda, ale živoucí matka. Zřídlý vzduch akademie a arény plodí šestišilinkový
román, kabaretní odrhovačku, v Mallarméovi plodí Francie výkvět zkaženosti,
jenom těm, kdo jsou chudí srdcem, se však zjevuje žádoucí život, život
homérských Fajáků.</p>

<p class="mlptext">Dobráckým obličejem se pan Nej od těchto slov otočil k Štěpánovi.</p>

<p class="mlptext"><span class="calibre17">– Víš, Mallarmé, řekl,
napsal ty úžasné básně v próze, co mi v Paříži čítával Štěpán MacKenna. Třeba
tu o <span class="mlpznakkurziva11b">Hamletovi.</span> Říká v ní: <span class="mlpznakkurziva11b">il se promène, lisant au livre de lui-même,</span> víš,
<span class="mlpznakkurziva11b">čte si knihu o sobě.</span> Líčí Hamleta, jak ho
hrají ve francouzském městě, víš, ve venkovském městě. Vyvěsili plakát.</span></p>

<p class="mlptext">Volnou rukou drobně načmáral do vzduchu.</p>

<p class="mlpversei">HAMLET<br/>
ou<br/>
LE DISTRAIT<br/>
Pièce de Shakespeare</p>

<p class="mlptext">Už zas zakaboněnému Johnu Eglintonovi pak opakoval:</p>

<p class="mlptext">– <span class="mlpznakkurziva11b">Pièce de Shakespeare,</span>
víte. Tak francouzský řečeno, tak francouzský viděno. <span class="mlpznakkurziva11b">Hamlet ou…</span></p>

<p class="mlptext">– Lajdácký rošťák, dokončil Štěpán.</p>

<p class="mlptext">John Eglinton se zasmál.</p>

<p class="mlptext">– Ano, tak je to, řekl. Jsou to znamenití lidé, ale v některých
věcech až běda povrchní.</p>

<p class="mlptext">Nádherně a úmorně přehnaná vražda.</p>

<p class="mlptext">– Robert Greene mu říkal kat duše, ozval se Štěpán. Pro nic za
nic nebyl řeznický syn, který se oháněl širočinou a plival si do dlaní. Devět
jich to odpyká životem za otce, Otče náš, jenž jsi v očistci. Hamleti v polní
uniformě neváhají střílet. Krví mokvající jatka v pátém dějství předjímají
koncentrační tábor, jak o něm pěl pan Swinburne. Cranly a já, jeho zamlklá
ordonance, sledujeme z dálky bitvy.</p>

<p class="mlpversei">Fakani a coury vrahounů,<br/>
jenom my je šetřili…</p>

<p class="mlptext">Saský úsměv a amerikánský škleb. Prašť jak uhoď.</p>

<p class="mlptext">– Nedá si vymluvit, že je to strašidelný příběh, poučoval John
Eglinton pana Neje. Jako ten tlustý chlapec v Pickwickovi chce, aby nám
naskakovala husí kůže.</p>

<p class="mlpversei">Slyš! Slyš! Ó slyš!</p>

<p class="mlptext">Kůží ho slyším: zježenou kůží ho slyším</p>

<p class="mlpversei">Jestližes miloval kdy…</p>

<p class="mlptext">– Co je to duch? zeptal se Štěpán rázně, až se to rozlehlo.
Ten, kdo se do nehmatatelna vytratil smrtí, odchodem, změnou mravů. Alžbětinský
Londýn byl od Stratfordu tak daleko, jako je zkažená Paříž od panenského
Dublinu. Kdo je ten duch z <span class="mlpznakkurziva11b">limba patrum</span><a href="../Text/odysseus_012.html#_ftn101" title="" class="pcalibre1 pcalibre msofootnotereference calibre16" id="_ftnref101"><i class="calibre1">[101]</i></a><span class="mlpznakkurziva11b">,</span> vracející se na svět, který na něho zapomněl.
Kdo je král Hamlet?</p>

<p class="mlptext">John Eglinton se celou postavičkou posunul a zakloněn ho
soudil.</p>

<p class="mlptext">To nemá ze sebe.</p>

<p class="mlptext">– Je tato denní hodina vprostřed června, řekl Štěpán a letmým
pohledem se dožadoval slyšení. Na nábřežním divadle vlaje prapor. Ve vedlejší
jámě, v Pařížské zahradě, bručí medvěd Sackerson. Mezi panstvem k stání ukusují
jelita plachtolezci, kteří se plavili s Drakem.</p>

<p class="mlptext">Místní kolorit. Vraz do toho všechno, co víš. Udělej si z nich
spoluviníky.</p>

<p class="mlptext"><span class="calibre17">– Shakespeare odešel od
hugenota v Silver Street a po břehu řeky se ubírá vedle labutích ohrad. Ale
nepostojí a nenakrmí labutí mámu, která zahání svou drobotinu do rákosí. Labuť
avonská myslí na něco jiného.</span></p>

<p class="mlptext">Úprava dějiště. Ignáci z Loyoly, ku pomoci mé pospěš.</p>

<p class="mlptext">– Začíná představení. Navlečený do odloženého brnění nějakého
dvorního hejska, vystoupí ze stínu herec, podsaditý, obdařený basem. Je to
duch, král, a přece ne král, a herec je Shakespeare, který po všechna
nepromarněná léta studoval <span class="mlpznakkurziva11b">Hamleta,</span> aby
mohl hrát přízrak. Pronáší ta slova k Burbageovi, mladému herci, který před ním
stojí za kulisou z voskového plátna, a oslovuje ho jménem:</p>

<p class="mlpversei"><span class="mlpznakkurziva11b">Hamlete, jsem přízrak tvého
otce</span></p>

<p class="mlptextbez1radku">a káže mu, aby ho vyslechl. Hovoří k synovi, k svému
duševnímu synovi, k princi, mladému Hamletovi, a k svému tělesnému synovi,
Hamnetu Shakespearovi, který v Stratfordu umřel, aby jeho jmenovec žil navždy.</p>

<p class="mlptext">– Je možné, že herec Shakespeare, duch skrze nepřítomnost, v odění
pohřbeného dánského krále, duch skrze smrt, pronáší vlastní slova k jménu
vlastního syna (zůstat Hamnet Shakespeare naživu, byl by blížencem prince
Hamleta), je možné, to bych rád věděl, nebo myslitelné, že si z těchto návěští
neodvodil nebo nevytušil logický závěr: ty jsi <span class="calibre17">vyděděný syn: já zavražděný otec: tvá matka je provinilá královna. Anna</span>
Shakespearová, rozená Hathawayová?</p>

<p class="mlptext">– Jenže tohle slídění ve velikánově rodinném životě, vyjel
nedůtklivě Russell.</p>

<p class="mlptext">Viď, rozumbrado.</p>

<p class="mlptext">– Zajímá jenom obecního písaře. Podle mě máme hry. Podle mě
když čteme poezii <span class="mlpznakkurziva11b">Krále Leara,</span> co nám
záleží na tom, jak básník žil. Život, ten za nás odbudou sluhové, jak řekl
Villiers de l’Isle. Slídění a šmejdění po tehdejších zákulisních klepech, jak
se básník opíjel, jak byl zadlužen. Máme <span class="mlpznakkurziva11b">Krále
Leara:</span> a ten je nesmrtelný.</p>

<p class="mlptext">Pohledem se dovolával pana Neje a ten souhlasil.</p>

<p class="mlpversei">Nechť valným vlnivým vodstvem je zaplaví<br/>
Mananaan, Mananaan Mac Lir…</p>

<p class="mlptext">A<span class="mlpznakkurziva11b"> </span>co ta libra, vašnosti,
kterou jsem vám půjčil, když jste měl hlad?</p>

<p class="mlptext">Namoutě, moc jsem ji potřeboval.</p>

<p class="mlptext">Tumáš noblík.</p>

<p class="mlptext">Ale jdi! Z větší části jsi ho utratil na lůžku pastorovy dcery
Georginy Johnsonové. Náhnětek svědomosti.</p>

<p class="mlptext">Zamýšlíš mi ho splatit?</p>

<p class="mlptext">Jistěže.</p>

<p class="mlptext">Kdy? Hned?</p>

<p class="mlptext">No… to ne.</p>

<p class="mlptext">Tak kdy?</p>

<p class="mlptext">Všechno mám zaplaceno. Všechno mám zaplaceno.</p>

<p class="mlptext">Ouha. On je z boynského zářičí. Z nejzazšího severovýchodu.
Jsi mi dlužen.</p>

<p class="mlptext">Počkat. Pět měsíců. Molekuly se úplně vymění. Jsem teď jiný.
Jiný dostal libru.</p>

<p class="mlptext">Tintili vantili.</p>

<p class="mlptext">Jenže já, entelecheia, podoba podob, jsem skrze paměť já, byť
v proměnlivých podobách.</p>

<p class="mlptext">Já, který jsem hřešil a modlil se a kál.</p>

<p class="mlptext">Chlapeček, kterého Conmee zachránil před švihanci na dlaň.</p>

<p class="mlptext">Já, já a já. Já.</p>

<p class="mlptext">A. E. I. O. U.</p>

<p class="mlptext">– To chceš popřít třistaletou tradici? ozval se šťouravě John
Eglinton. Její duch je navždycky zažehnán. Aspoň pro literaturu umřela, ještě
než se narodila.</p>

<p class="mlptext">– Umřela, odsekl Štěpán, sedmašedesát let potom, co se
narodila. Byla tu, když přišel na svět i když z něho odešel. Dostalo se jí jeho
prvních objetí. Porodila mu děti, a když pak ležel na smrtelném loži, položila
mu na oči peníky, aby měl zavřená víčka.</p>

<p class="mlptext">Matčino úmrtní lože. Svíce. Zastřené zrcadlo. S měďáky na
víčkách leží tam pod laciným kvítím ta, která mě přivedla na svět. <span class="mlpznakkurziva11b">Liliata rutilantium.</span></p>

<p class="mlptext">Sám a sám jsem plakal.</p>

<p class="mlptext">John Eglinton se zahleděl do propletených světlušek své lampy.</p>

<p class="mlptext">– Svět je přesvědčen, řekl, že Shakespeare udělal chybu, a pokud
to šlo, honem ji napravil.</p>

<p class="mlptext">– Blbost, utrhl se Štěpán. Génius žádné chyby nedělá. Jeho
omyly jsou schválné, jsou to brány objevu.</p>

<p class="mlptext">Brány objevu se rozevřely a vpustily dovnitř kvakerského
knihovníka, slabě vrzavého, plešatého, ustaraného a pilného.</p>

<p class="mlptext">– Hubatá ženská, zahuboval John Eglinton, se zdá se mi nehodí
za bránu objevu. Jakýpak užitečný objev pochytil Sokrates od Xantipy?</p>

<p class="mlptext">– Dialektiku, odpověděl Štěpán: od své matky pak, jak přivádět
myšlenky na svět. Co pochytil od své druhé ženy Myrto <span class="mlpznakkurziva11b">(absit nomen!</span><a href="../Text/odysseus_012.html#_ftn102" title="" class="pcalibre1 pcalibre msofootnotereference calibre16" id="_ftnref102"><i class="calibre1">[102]</i></a><span class="mlpznakkurziva11b">)</span> Sokratididionova Epipsychidiona, to se živá
duše nedoví. Jenže před sinnfeinskými archonty a jejich korbílkem bolehlavu ho
nezachránilo ani babictví, ani hudrování.</p>

<p class="mlptext">– A co Anna Hathawayová? zapomnětlivě se klidným hlasem ozval
pan Nej. Na tu zdá se zapomínáme, jako na ni zapomněl Shakespeare.</p>

<p class="mlptext">Pohledem zatěkal od hloubalova vousu k rýpalově lebce, a tak
jim to nikterak příkře připomenul a vytkl, odtamtud pak k olysale růžové
makovici nevinného, byť tupeného lollarda.</p>

<p class="mlptext">– Vtipu měl víc než za groš a paměť ne zrovna děravou. Trmácel
se do Londýna, hvízdal si <span class="mlpznakkurziva11b">Milenku jsem doma
nechal </span><span class="mlpznakkurziva11b"><span class="calibre23">a</span></span>
paměť si nesl v tlumoku. I kdyby se to podle zemětřesení nedalo určit, uměli
bychom umístit ušáčka sedícího v své jamce, štěkot ohařů, zdobnou uzdu i její
modrá okýnka. Ta paměť, <span class="mlpznakkurziva11b">Venuše a Adonis,</span>
se povalovala v ložnici kdejaké londýnské rajdy. Je snad dračice Kateřina
ošemetná? Podle Hortensia je mladistvá a velmi krásná. Copak si myslíte, že
autor <span class="mlpznakkurziva11b">Antonia a <span class="calibre17">Kleopatry,</span></span><span class="calibre17"> ten vášnivý poutník, měl vlčí mlhu v očích, že se
rozhodl </span>léhat s nejohyzdnější běhnou z celého Warwickshiru? Dobrá:
opustil ji a dostal se do mužského světa. Jenže jeho jinošské ženy jsou ženy jinocha.
Život, myšlení i řeč jim propůjčují mužství. Že si špatně vybral? On sám, zdá
se mi, byl vybrán. Přišla Anna Hathaway a Vilík byl hotovej. Můj ty pindipásku,
ona za to mohla. Obloudila ho, líbezného, ona, šestadvacetiletá. Šedooká
bohyně se pokorně sklání nad jinošským Adonisem, pokoří se a zvítězí, prolog k nádhernému
dějstvu, drzá stratfordská děvka, která v pšenici povalí na zem milence
mladšího, než je sama.</p>

<p class="mlptext">A na mě dojde? Kdypak?</p>

<p class="mlptext">Jdi, jdi!</p>

<p class="mlptext">– V žitě, řekl pan Nej vesele, živě a zvesela živě zdvihl nový
sešit.</p>

<p class="mlptext">A s plavým gustem jim všem zabroukal:</p>

<p class="mlpversei">A mezi lány obilí<br/>
na mezi sobě ulehli</p>

<p class="mlptext">Paris: polichocený lichotník.</p>

<p class="mlptext">Ze stínu se vztyčil Čahoun v kosmatém homespunu a odhalil
družstevní hodinky.</p>

<p class="mlptext">– Musím, bohužel, do <span class="mlpznakkurziva11b">Domova.</span></p>

<p class="mlptext">Kudy pryč odtud? Užitná půda.</p>

<p class="mlptext">– Už odcházíte, čilými brvami se zeptal John Eglinton. Uvidíme
vás večer u Moora? Má přijít Piper.</p>

<p class="mlptext">– Piper! pípl pan Nej. To se Piper vrátil?</p>

<p class="mlptext">Petr Piper si prima pochutnal na pikantním pepři.</p>

<p class="mlptext">– Jestli to půjde, nevím. Čtvrtek. Máme schůzi. Jestli se
odtamtud včas dostanu.</p>

<p class="mlptext">Jogihogifogi u Dawsona. <span class="mlpznakkurziva11b">Odhalená
Isis.</span> Jejich pálijská kniha, kterou jsme se pokusili odnést do
zastavárny. Nohy křížem pod okrovým deštníkem, trůní aztécký Logos, celebrant
ve hvězdných rovinách, jejich nadduše, mahamahatma. Kolem dokola něho věrní
hermetikové, zralí pro čélovství, vyhlížejí světlo. Louis H. Victory, T.
Caulfield Irwin. Lotusové dvorní dámy vzdávají jí hold, až jim šišinky žhnou.
Kypící bohem trůní, Buddha pod banánovníkem. Hltoun duší, pohlcovač. Mužských
duší, ženských duší, důkladných dávek duší. Pohlceny kvílivým vzlykoštkáním
vířivě víří, kvílí.</p>

<p class="mlpversei">S podstatnou pravšedností<br/>
v tělesné schráně ženská duše tkvěla</p>

<p class="mlptext">– Prý se dočkáme literárního překvapení, ozval se vlídně a vážně
kvakerský knihovník. Povídá se, že pan Russell sestavuje snopek básní od našich
mladších básníků. Už se nedočkavě těšíme.</p>

<p class="mlptext">Nedočkavě se zahleděl do kužele lampy, v němž zářily tři
osvětlené obličeje.</p>

<p class="mlptext">Viz to. Pamatuj.</p>

<p class="mlptext">Štěpán sklopil zrak na rozpláclou bezhlavou čapku, pověšenou
za rukojeť jasanové hole, kterou měl ležet na koleně. Přílbu a meč. Oběma
ukazováky si zlehka sáhni. Aristotelův pokus. Jedna, nebo dvě? Nutnost je to,
skrze něž jedno nemůže být jiné. Ergo kladívko, jeden klobouk je jeden klobouk.</p>

<p class="mlptext">Slyš.</p>

<p class="mlptext"><span class="calibre17">Mladý Colum a Starkey.
Obchodní stránku obstarává George Roberts. </span>Longworth to v <span class="mlpznakkurziva11b">Expresu</span> rozfofruje. Jen jestli. Columův <span class="mlpznakkurziva11b">Honák se</span> mi líbil. Ano, myslím, že má tu
zvláštní věc, genialitu. Vy si vážně myslíte, že má genialitu? Yeats se obdivoval
jeho verši: <span class="mlpznakkurziva11b">Jak řecká váza v divočině.</span>
Jistě? Doufám, že budete moci večer přijít. Přijde taky Malachjáš Mulligan.<span class="calibre17"> Moore mu řekl, aby přivedl Hainese. Slyšel jste
vtip slečny Mitchellové o Moorovi a Martynovi? Moore je prý Martynovo bujné
mládí. Úžasně duchaplné, viďte. Připomínají Dona Quijota a Sancha Panzu. Náš
národní epos, říká dr. Sigerson, bude teprve napsán. Měl by to být Moore. Rytíř
smutné postavy tady v Dublině. V šafránové suknici? O’Neill Russell? Promlouvat
musí staroslavnou mluvou. A co jeho Dulcinea? James Stephens píše duchaplné
črty. Jak se zdá, začínáme být věhlasní.</span></p>

<p class="mlptext">Cordelia. <span class="mlpznakkurziva11b">Cordoglio.</span>
Lirova nejtruchlejší dcera.</p>

<p class="mlptext">Ostrožnatý. A teď s pravou francouzskou uhlazeností.</p>

<p class="mlptext">– Mockrát vám, pane Russelle, děkuji. Dopis odevzdejte laskavě
panu Normanovi…</p>

<p class="mlptext">– Ale ano. Jestli ho uzná za důležitý, tak se zařadí. Máme
hromadu korespondence.</p>

<p class="mlptext">– Rozumím, řekl Štěpán. Děkuji.</p>

<p class="mlptext">Pámbu ti odplať. Prasečí list. Býčkůmilovný bard.</p>

<p class="mlptext">– Taky Synge mi slíbil článek do <span class="mlpznakkurziva11b">Dany.</span> Budou nás číst? Mám dojem, že ano. Gaelská
liga chce něco psaného irsky. Doufám, že se večer zastavíte. Přiveďte Sarkeyho.</p>

<p class="mlptext">Štěpán se posadil.</p>

<p class="mlptext">Kvakerský knihovník se po rozloučení s odcházejícími vrátil.
Zruměněnou maskou řekl:</p>

<p class="mlptext">– Pane Dedale, vaše názory jsou velmi poučné.</p>

<p class="mlptext">Vrzal sem a tam, jak našlapoval na špičky, o podpatek se
povznášel k nebi blíž, a cloněn dupotem odcházejících, ozval se tiše:</p>

<p class="mlptext">– Podle vašeho názoru nebyla tedy básníkovi věrná?</p>

<p class="mlptext">Poplašeným obličejem se mě ptá. Proč za mnou přišel?
Zdvořilost, nebo vnitřní světlo?</p>

<p class="mlptext">– Kde je smíření, řekl Štěpán, tam byla předtím jistě
roztržka.</p>

<p class="mlptext">– Ano.</p>

<p class="mlptext">Kristovský lišák v koženkách, na útěku se před křikem štvanice
schovával v rozsochách uschlých stromů. Bez lišky uháněl sám a sám před
pronásledovateli. Ženy si získal, křehotinky, nevěstku babylónskou, paní
soudcové, manželky hrubých šenkýřů. Lišák a husičky. A v New Place ochablé
zprzněné tělo, kdysi ladné, kdysi spanilé a skořicově svěží, teď celé odrané,
holé, nedošla odpuštění a trne hrůzou před úzkým hrobem.</p>

<p class="mlptext">– Ano. Vy tedy myslíte…</p>

<p class="mlptext">Za odcházejícími zapadly dveře.</p>

<p class="mlptext">Pojednou zavládl v zamlklé klenuté kobce klid, klid vlahého a dumavého
ovzduší.</p>

<p class="mlptext">Vestálčina lampa.</p>

<p class="mlptext">Tady hloubá nad tím, co nebylo: čeho by se dožil Caesar, kdyby
byl uvěřil hadači: co všechno by se snad stalo: možnosti možného jakožto
možného: věci, které nikdo nezná: jaké jméno měl Achilles, když žil mezi
ženami.</p>

<p class="mlptext">Kolem mě myšlenky uložené v rakvích, v pouzdrech mumií,
nabalzámované kořením slov. Bůh knihovníků Thoth, ptačí bůh, korunovaný
půlměsíčkem. I slyšel jsem hlas onoho egyptského velekněze. <span class="mlpznakkurziva11b">V</span> <span class="mlpznakkurziva11b">malovaných
komnatách zavalených cihlovými knihami.</span></p>

<p class="mlptext">Znehybnělé. Kdysi se honily lidským mozkem. Znehybnělé: ale i ve
smrti je to nutká šuškat mi plačtivý příběh a nutit mě, abych konal jejich
vůli.</p>

<p class="mlptext">– Ze všech velikánů, hloubal John Eglinton, je on jistě
nejzáhadnější. Víme o něm jen tolik, že žil a trpěl. Ba ani tolik ne. Jiní naši
otázku odmítají. Nad ostatkem se vznáší stín.</p>

<p class="mlptext">– Jenže <span class="mlpznakkurziva11b">Hamlet</span> je tak
osobní, ne? dovozoval pan Nej. Totiž tak, je to, víš, soukromý doklad jeho
soukromého života. Ani zbla mi totiž, víš, nezáleží na tom, kdo je zabit a kdo
je vinen…</p>

<p class="mlptext">Nevinným sešitem spočinul na hraně stolku a troufale se usmál.
Soukromé doklady v originále. <span class="mlpznakkurziva11b">Atá an bád ar tír.
Tiam imo shagart.</span><a href="../Text/odysseus_012.html#_ftn103" title="" class="pcalibre1 pcalibre msofootnotereference calibre16" id="_ftnref103"><i class="calibre1">[103]</i></a>
Přelož to, fištróne Eglintone.</p>

<p class="mlptext">I vece fištrón Eglinton:</p>

<p class="mlptext">– Po tom, co nám řekl Malachjáš Mulligan, paradoxů jsem se
nadál, ale předem tě upozorňuji, že chceš-li mi vymluvit, že Shakespeare je
Hamlet, bude to perná práce.</p>

<p class="mlptext">Měj se mnou strpení.</p>

<p class="mlptext">Štěpán vzdoroval uhrančivosti kacířských očí, stroze
blýskajících pod svraštělým čelem. Bazilišek. <span class="mlpznakkurziva11b">E
quando vede l’uomo l’attosca.</span><a href="../Text/odysseus_012.html#_ftn104" title="" class="pcalibre1 pcalibre msofootnotereference calibre16" id="_ftnref104"><i class="calibre1">[104]</i></a> Děkuji ti za to slovo,
Messer Brunetto.</p>

<p class="mlptext">– Tak jako po způsobu máti Dany, řekl Štěpán, den ze dne
spřádáme a rozpřádáme tělo, až se molekuly člunkovitě míhají sem a tam, tak
spřádá a rozpřádá obraz umělec. Mateřské znaménko na pravém prsu je pořád tam,
kde bylo při mém narození, třebaže se mé tělo čas od času spředlo z nové látky,
tak skrze ducha nepokojného otce vyhlédá podoba neživého syna. V prudkém
okamžiku obraznosti, když je mysl, jak říká Shelley, doutnající uhlík, co jsem byl,
je to, co jsem a co možná budu. A tak se možná v budoucnosti, sestře to
minulosti, jednou uvidím, jak tu sedím, pouhým odrazem toho, co potom budu.</p>

<p class="mlptext">Přes tuto přelízku v plotě ti pomohl Drummond z Hawthorndenu.</p>

<p class="mlptext"><span class="calibre17">– Ano, řekl mladistvě pan
Nej, mně připadá Hamlet docela mladistvý.</span> Trpkost možná pochází od otce,
zato od syna jsou jistě místa s Ofelií.</p>

<p class="mlptext">Střelil kozla. On je v mém otci. Já jsem v jeho synu.</p>

<p class="mlptext">– To znaménko zmizí až nakonec, zasmál se Štěpán.</p>

<p class="mlptext">John Eglinton se zatvářil rozladěně.</p>

<p class="mlptext"><span class="calibre17">– Kdyby tohle bylo mateřské
znaménko génia, byla by genialita k dostání</span> na jarmarku. Z Shakespearových
pozdních her, jimž se tolik obdivoval Renan, dýše jiný duch.</p>

<p class="mlptext">– Duch smíření, hlesl kvakerský knihovník.</p>

<p class="mlptext">– Smíření není možné, řekl Štěpán, když předtím nedošlo k roztržce.</p>

<p class="mlptext">Jak už řečeno.</p>

<p class="mlptext">Chcete-li poznat, jaké události vrhají stín na pekelné období <span class="mlpznakkurziva11b">Krále Leara, Othella, Hamleta, Troila a Kressidy,</span>
dávejte pozor, až se stín rozptýlí. Čím zjihne srdce muže, ztroskotance v bouři
přelité, odysseovsky zkusilého, Perikla, Tyrského knížete?</p>

<p class="mlptext">Hlava v kuželovité červené čapce, potlučená, slání oslepená.</p>

<p class="mlptext">– Dítě, děvčátko Marinu mu vloží do náručí.</p>

<p class="mlptext">– Záliba sofistů v postranních cestičkách apokryfů je pořád
stejná, kápl na to John Eglinton. Silnice jsou nudné, ale míří do města.</p>

<p class="mlptext"><span class="calibre17">Hodný Bacon: vyčichl.
Shakespeare Baconovo bujné mládí. Kejklíři šifer si chodí po silnici. Pátrači
za velkým objevem. Co je to za město, vzácní páni? Zakukleni do jmen: A. E., eon,
Magee, John Eglinton. Na východ od slunce, na západ od měsíce: <span class="mlpznakkurziva11b">Tir na n-og</span></span><a href="../Text/odysseus_012.html#_ftn105" title="" class="pcalibre1 pcalibre msofootnotereference calibre21" id="_ftnref105"><i class="calibre1">[105]</i></a><span class="mlpznakkurziva11b"><span class="calibre17">.</span></span><span class="calibre17"> Oba v křápech a s berlou.</span></p>

<p class="mlpversei">Do Dublinu kolik mil?<br/>
Sedmdesát, prosím.<br/>
Dojedem tam zvečera?</p>

<p class="mlptext">– Pan Brandes, řekl Štěpán, ji uznává za první hru závěrečného
období.</p>

<p class="mlptext">– Vážně? A co o ní říká pan Sidney Lee neboli pan Simon
Lazarus, jak se podle některých jmenuje.</p>

<p class="mlptext">– Marina, řekl Štěpán, dcera bouře, Miranda, zázračná,
Perdita, ztracená. Ztracená je mu vrácena: v dceřině děvčátku. <span class="mlpznakkurziva11b">Má ženuška,</span> říká Perikles, <span class="mlpznakkurziva11b">se podobala této děvě.</span> Jestlipak by někdo
miloval dceru, aniž prve miloval matku?</p>

<p class="mlptext">– Umění být dědečkem, zamručel pan Nej. <span class="mlpznakkurziva11b">L’art d’être grand…</span></p>

<p class="mlptext"><span class="calibre17">Vlastní představa sebe je
člověku obdařenému tou zvláštností, jako je genialita, měřítkem veškeré hmotné
i duševní zkušenosti. Takový půvab </span><span class="calibre19">ho
dojme. Představy jiných mužských z jeho krve ho odpuzují. Vidí v nich</span><span class="calibre17"> pitvorné pokusy přírody buď ho předvídat, nebo
opakovat.</span></p>

<p class="mlptext">Vlídné čelo kvakerského knihovníka růžově zasvitlo nadějí.</p>

<p class="mlptext">– Doufám, že pro poučení veřejnosti pan Dedalus svou teorii
ještě propracuje. Máme se zmínit o jiném irském komentátorovi, panu Georgi
Bernardu Shawovi? Nezapomeňme taky na pana Franka Harrise. Jeho články o Shakespearovi
v <span class="mlpznakkurziva11b">Sobotní revue</span> byly jistě skvělé.
Kupodivu on taky nám načrtává neblahý poměr k černé dámě sonetů. Šťastnější sok
je William Herbert, hrabě z Pembroku. Přiznám se, že když už je třeba básníka
odmítnout, takové odmítnutí se nejspíš shoduje s – jak bych to řekl – s naší
představou o tom, co nemělo být.</p>

<p class="mlptext">Po tomto trefném slově zmlkl a pokorně k nim natrčil hlavu,
alčí vejce, vyhrané v šarvátce.</p>

<p class="mlptext">Tyká jí s vážností manželské mluvy. Jestlipak miluješ, Miriam?
Jestlipak miluješ svého muže?</p>

<p class="mlptext">– I to je možné, řekl Štěpán. Pan Magee rád cituje jeden
Goethův výrok. Střez se toho, po čem v mládí toužíš, protože se ti toho ve
stáří dostane. Pročpak posílá k ženské, která je <span class="mlpznakkurziva11b">buonaroba</span><a href="../Text/odysseus_012.html#_ftn106" title="" class="pcalibre1 pcalibre msofootnotereference calibre16" id="_ftnref106"><i class="calibre1">[106]</i></a><span class="mlpznakkurziva11b">,</span> ke kdekým orajtované herce, k dvorní dámě od
dívčích let vykřičené, urozeného panáčka, aby mu ji namluvil. Sám byl pánem
jazyka a dávno předtím udělal ze sebe štolbu a napsal <span class="mlpznakkurziva11b">Romea a Julii. </span>A<span class="mlpznakkurziva11b"> </span>proč?
Předčasně se v něm ubila sebedůvěra. Byl přemožen v pšenici (totiž v žitě) a nikdy
už po<span class="calibre17">tom nebude sám před sebou vítězem a nezvítězí
ve hře zasměj se a lehni</span>. Okázalým donchuánstvím se nezachrání. Ten
špatný počinek už žádným dalším počínáním neodčiní. Svým klem ho kanec poranil
tam, kde neustále láska krvácí. I poražené dračici zůstane neviditelná ženská
zbraň. Jakýsi osten těla (cítím to z jeho slov) ho štve do nové vášně,
temnější, než byla prvá, zatemňující i jeho sebepochopení. Číhá na něho stejný
osud a obojí vztek se mísí v jednom víru.</p>

<p class="mlptext">Naslouchají. A do bran sluchu jejich vlévám.</p>

<p class="mlptext">– Duše v něm byla smrtelně zraněna, jed mu byl vlit do spícího
sluchu. Jenže kdo jsou ve spánku posláni na smrt, nedovědí se, jak na nich byla
spáchána vražda, když jim o tom Tvůrce v posmrtném životě nevštípí vědomost.
Otrávení a dvojhřbeté zvíře, které je způsobilo, nemohl duch krále Hamleta
vědět, když mu o tom Tvůrce nevštípil vědomost. Proto se jeho mluva (neladná
angličtina) stále ohlížela jinam, zpátky. Prznitel i zprzněný, chuť i nechuť ho
provázejí od Lukreciiny hrudi modří protkané a oblé sloni až po nahé ňadro
Imogenino s pěti krupinkami. Ohlíží se zpátky, omrzelý tvorbou navršenou, jen
aby se sám před sebou skryl, starý pes vylizující si starou bolest. Ale protože
z prohry těží, odchází na věčnost s neztenčenou osobitostí, nic nepochytiv z moudrosti,
kterou napsal, ani ze zákonů, které objevil. Má hledí zdviženo. Teď už je duch
pouhý stín, vítr na elsinorských skalách nebo cokoliv jiného, jak moře, hlas
ozývající se jen v srdci toho, který je jádrem jeho stínu, syn soupodstatný s otcem.</p>

<p class="mlptext">– Amen, ozvalo se odpovídkou ze dveří.</p>

<p class="mlptext">Což jsi mě našel, nepříteli můj?</p>

<p class="mlptexti">Entr’acte.</p>

<p class="mlptext">Rabijácky načuřený vykročil pak křiklavě nastrojený Tur
Mulligan vstříc jejich úsměvu. Můj telegram.</p>

<p class="mlptext">– Jestli se nemýlím, mluvil jsi o plynatém obratlovci? zeptal
se Štěpána.</p>

<p class="mlptext">V bledě žluté vestě vesele jim jako nějaký šaškovský tambor
žezlem na pozdrav zamával slamákem.</p>

<p class="mlptext">Vítají ho. <span class="mlpznakkurziva11b">Was Du verlachst
wirst Du noch dienen.</span><a href="../Text/odysseus_012.html#_ftn107" title="" class="pcalibre1 pcalibre msofootnotereference calibre16" id="_ftnref107"><i class="calibre1">[107]</i></a></p>

<p class="mlptext">Posměvačná havěť: Photius, Pseudomalachjáš, Johann Most.</p>

<p class="mlptext">Kterýž sám sebe zplodil skrze Ducha svatého a sám sebe,
Vykupitele, seslal jako prostředníka mezi sebou a druhými, kterýž nepřáteli jat
byl z roucha svlečen a bičován a jako netopýr na vrata přibit a skonal na dřevě
kříže, kterýž sebe dal pohřbít, vstal z mrtvých, sestoupil do pekel, vstoupil
na nebesa a tam devatenáct set let sedí na pravici sebe sama, leč v den
nejposlednější přijde soudit živých i mrtvých, až už všichni živí budou mrtví.</p>

<div>
<svg xmlns="http://www.w3.org/2000/svg" xmlns:xlink="http://www.w3.org/1999/xlink" version="1.1" width="572" height="116" viewBox="0 0 572 116" preserveAspectRatio="xMidYMin meet">
<image width="572" height="116" xlink:href="../Images/image003.png"/>
</svg>
</div>

<p class="mlptext"><span class="calibre19">Zdvíhá ruce. Závoje padají.
Ó květy! Zvonky a zvonky a zvonky v chóru.</span></p>

<p class="mlptext">– Bodejť, řekl kvakerský knihovník. Nadmíru poučná rozprava.
Oč, že má pan Mulligan taky svou teorii o dramatu a o Shakespearovi. Život se
má znázorňovat ze všech stran.</p>

<p class="mlptext">Usmál se stejně na všechny strany.</p>

<p class="mlptext">Tur Mulligan rozpačitě dumal.</p>

<p class="mlptext">– Shakespeare? řekl, to jméno je mi nějak povědomé.</p>

<p class="mlptext">Po jeho zplihlých rysech blýskl letmý slunný úsměv.</p>

<p class="mlptext">– Už to mám, řekl, jak se radostně rozpomněl. Ten chlap, co
píše jako Synge.</p>

<p class="mlptext">Promluvil na něho pan Nej:</p>

<p class="mlptext">– S Hainesem ses minul. Nepotkal jsi ho? Počká na tebe v Dublinské
pekárně. Šel si ke Gillovi koupit Hydovy <span class="mlpznakkurziva11b">Milostné
písně z Connachtu.</span></p>

<p class="mlptext">– Šel jsem přes muzeum, řekl Tur Mulligan. On tady byl?</p>

<p class="mlptext">– Bardovy krajany, odvětil John Eglinton, naše skvělé
teoretizování trochu omrzelo. Jak jsem slyšel, včera hrála v Dublině nějaká
herečka Hamleta po čtyři sta osmé, Vining tvrdil, že princ byl žena. Za Ira ho
nikdo neprohlásil? Po nějakých stopách, myslím, slídí soudce Barton. On se
totiž zaklíná (totiž Jeho Výsost, ne Jeho Osvícenost) svatým Patrikem.</p>

<p class="mlptext">– Wildeův příběh je ze všech nejskvělejší, řekl pan Nej a zdvihl
svůj skvělý zápisník. Je to <span class="mlpznakkurziva11b">Portrét pana W. H.,</span>
kde dokazuje, že sonety jistý Willie Hughes psal, který všemi barvami hrál.</p>

<p class="mlptext">– To pro Willieho Hughese? zeptal se kvakerský knihovník.</p>

<p class="mlptext">Nebo Hughieho Willse. Pan William Heros. W. H.: kdo jsem?</p>

<p class="mlptext">– Totiž pro Willieho Hughese, nenuceně doplnil svůj výklad pan
Nej. Samý paradox, to víte, v typickém provedení. Wilde, jaký v jádře je, to
víte. Lehounký dotek.</p>

<p class="mlptext">Usmál se a pohledem on, plavý eféb, zlehka zavadil o jejich
tváře. Zředěné jádro Wilda.</p>

<p class="mlptext">Ty jsi ale po čertech vtipný. Za dukáty Dana Deasyho jsi vypil
tři štamprle kořalky.</p>

<p class="mlptext">Kolikpak jsem vlastně utratil. Chm, pár šilinků.</p>

<p class="mlptext">Za šmokovskou sebranku. Suchý humor z mokré čtvrti.</p>

<p class="mlptext">Smysl pro vtip. Všech pět smyslů bys dal za ten pyšný háv
mládí, jímž se honosí. Rysy ukojené touhy.</p>

<p class="mlptext">A je jich tolik. Sešli mi ji. V době páření. Dej, ať je
chladno, Jupitere, až budu říjet. Jen se s ní pomuckej.</p>

<p class="mlptext">Eva. Nahý hřích na pšeničném stohu břicha. Had se kolem ní
ovíjí, uštkne ji polibkem.</p>

<p class="mlptext">– Podle tebe je to pouhý paradox, dotazoval se kvakerský
knihovník. Posměváčka neberou nikdy vážně, ať mluví sebevážněji.</p>

<p class="mlptext">Mluvili vážně o posměváčkově vážnosti.</p>

<p class="mlptext">Mulligan najednou zachmuřený pozoroval chvíli Štěpána. Zavrtěl
hlavou, přistoupil k němu a vytáhl z kapsy složený telegram. Znovu se rozzářil
a hybkými rty si četl.</p>

<p class="mlptext">– Telegram! řekl. Úžasné vnuknutí! Telegram. Papežská bula!
Usedl na roh neosvětleného stolku a s chutí předčítal nahlas:</p>

<p class="mlptext">– <span class="mlpznakkurziva11b">Sentimentální je ten, kdo rád
užívá, aniž na sebe vezme ohromný dluh za to, co spáchal.</span> Podepsán:
Dedalus. Kdepak jsi k tomu přišel? V hampejzu? Nebo v College Green? Ty čtyři
papíry jsi propil? Teta se chystá za tvým nepodstatným otcem. Telegram.
Malachjáš Mulligan, Loď, dolní Abbey Street. Och, ty komediante nad všechny
komedianty. Ach, ty zpopštělý čabaláčku!</p>

<p class="mlptext">Blanket i s obálkou strčil rozverně do kapsy, ale po irsku
naříkavě zakvílel: Deť vám povidám, milé zlaté, že nám obóm, Hainesovi a mně,
belo až mdlo a ózko, dež nám to poslale: sline se nám sbihale po nejakym pořádnym
hltu, jaké by aji vešoškanyho frátera postavil na nohe. Hodino, dvě hodine, tře
hodine tam u Conneryho trčime jak ókropečci, že nám nalijó.</p>

<p class="mlptext">Zanaříkal:</p>

<p class="mlptext">Te furt nigde, me tam pabócime jazek na metr veplazené jag
nejaci páteři celi morótny esli si léznem a najedno přinde od tebe tá zmata.</p>

<p class="mlptext">Štěpán se zasmál.</p>

<p class="mlptext">Tur Mulligan se k němu rázně, výstražně shýbl:</p>

<p class="mlptext">– Ten potulný tovaryš Synge se po tobě shání, že tě zamorduje.
Prý jsi mu v Glasthule pochcal domovní dveře. Vyběhl ve škrpálech, že tě
zamorduje.</p>

<p class="mlptext">– Mě! vykřikl Štěpán. To je tvůj příspěvek do literatury.</p>

<p class="mlptext">Tur Mulligan se rozverně zvrátil dozadu a smál se do šerého,
tajně naslouchajícího stropu.</p>

<p class="mlptext">– Že tě zamorduje! smál se.</p>

<p class="mlptext">Posupný chrličový obličej, který mě potíral nad plíčkovou
fašírkou v rue Saint-André-des-Arts. Slova a slova a slova: plané řeči. Oisin s
Patrikem. V clamartském háji potkal fauního chlapa, hnal se za ním s lahví od
vína. <span class="mlpznakkurziva11b">C’est vendredi saint!</span><a href="../Text/odysseus_012.html#_ftn108" title="" class="pcalibre1 pcalibre msofootnotereference calibre16" id="_ftnref108"><i class="calibre1">[108]</i></a><span class="mlpznakkurziva11b"> </span>Že pré pomláti Iry. To potkal svého bludného
dvojníka. Já zas svého. Šaška jsem tam v lese potkal.</p>

<p class="mlptext">– Pane Lystere, ozval se z pootevřených dveří zřízenec.</p>

<p class="mlptext">– … v němž každý najde, co potřebuje. Tak našel soudce Madden
lovecké výrazy ve svém <span class="mlpznakkurziva11b">Deníku mladého pana
Williame Silence…</span> Prosím? Kdopak?</p>

<p class="mlptext">– Je tady, prosím, nějaký pán, řekl sluha, pokročil blíž a podal
navštívenku. Ze <span class="mlpznakkurziva11b">Svobodáře.</span> Chce si
prohlédnout loňský ročník <span class="mlpznakkurziva11b">Kilkennyjského lidu.</span></p>

<p class="mlptext">– Samozřejmě, samozřejmě, samozřejmě. Je ten pán…?</p>

<p class="mlptext">Popadl horlivou navštívenku, mrkl po ní, neuviděl, neomrknutou
položil, prohlédl, zeptal se, zavrzal, znovu se zeptal:</p>

<p class="mlptext">– Je?… Aha, tady je.</p>

<p class="mlptext">Křepce vykročil galiardou a už byl pryč. S šlejfířskou
horlivostí pak na chodbě s denním světlem hovořil úslužný, řádný, vlídný, nad
jiné poctivý kvaker.</p>

<p class="mlptext">– Tenhle pán? Ze <span class="mlpznakkurziva11b">Svobodáře?
Kilkennyjský lid? </span><span class="mlpznakkurziva11b"><span class="calibre29">Ale</span></span><i class="calibre1"><span class="calibre17">
</span></i><span class="calibre17">ano. Vítám vás.</span> <span class="mlpznakkurziva11b">Kilkennyjský…</span> Samozřejmě máme…</p>

<p class="mlptext">Něčí trpělivý obrys poslouchal a čekal.</p>

<p class="mlptext">– Všechny přední venkovské… <span class="mlpznakkurziva11b">Severního
liberála, Corkského pozorovatele, Enniscorthyjského strážce,</span> 1903…
Račte, prosím… Evansi, zaveďte tam pána… Jděte laskavě za zřízen… Nebo mi raděj
dovolte… Tudy… Prosím, pane…</p>

<p class="mlptext">Šlejfířský, úslužný, šel napřed ke všem těm venkovským listům
a za jeho chvátavými kroky kráčela shrbená tmavá postava.</p>

<p class="mlptext">Zapadly dveře.</p>

<p class="mlptext">– Židák! křikl Tur Mulligan.</p>

<p class="mlptext">Skočil a popadl navštívenku.</p>

<p class="mlptext">– Jakpak se jmenuje? Mojšl? Bloom.</p>

<p class="mlptext">Huba mu jela.</p>

<p class="mlptext">– Veta po Jehovovi, sběrateli předkožek. Zastihl jsem ho
naproti v muzeu, když jsem šel pozdravit z pěny zrozenou Afroditu. Řecká ústa
jakživ nezkřivená modlitbou. Den co den jí poctu vzdávejme. <span class="mlpznakkurziva11b">Živote žití, rty tvé zažíhají.</span></p>

<p class="mlptext">Pojednou spustil na Štěpána:</p>

<p class="mlptext">– On tě zná. On zná tvého páprdu. Bojím se, bojím, že je nad
Řeky řečtější. Bledé galilejské oči upíral na její podbřiškový žlábek, Venuše
Kallipygos. Ach, ta bedra jako hrom! <span class="mlpznakkurziva11b">Bůh za děvou
se hnal, ona se skryla.</span></p>

<p class="mlptext">Ještě něco se chceme dovědět, se souhlasem pana Neje usoudil
John Eglinton. Paní S. nás začíná zajímat. Pokud jsme na ni vůbec mysleli,
mysleli jsme, že to byla trpělivá Griselda, putička, Penelopa.</p>

<p class="mlptext">– Gorgiasův učedník Antisthenes, řekl Štěpán, odňal palmu
krásy plemenici Kyria Menelaa, argivské Heleně, té dřevěné trojské klisně, na
níž se vyspala hromada bohatýrů, a odevzdal ji chudince Penelopě. Dvacet let
prožil v Londýně a jeden čas pobíral stejný plat jako irský lord kancléř. Žil
si blahobytně. Ještě víc než feudální umění jeho umění je, jak to formuloval
Walt Whitman, umění obžerné. Horké slanečkové nákypy, zelené džbánky natrpklého
vína, medové omáčky, růžový cukr, marcipán, angreštem nadívaná holoubata,
kandované kořínky. Při zatčení měl sir Walter Raleigh na sobě za půl miliónu
franků, k tomu dvě přepychové šněrovačky. Lichvářka Bětka Tudorovna měla prádla,
že se mohla měřit s tou ženskou ze Sáby. Dvacet let tam kolísal mezi manželskou
láskou a jejími cudnými radostmi a láskou nevěstčí a jejími mrzkými rozkošemi.
Víte, co vypráví Manningham o měšťce, která v <span class="mlpznakkurziva11b">Richardovi
III.</span> viděla hrát Dicka Burbage a hned ho pozvala na lůžko, Shakespeare
to prý zaslechl a bez zbytečného povyku pro nic popadl krávu za rohy, a když
pak přišel Burbage a zaklepal na vrata, ozval se z kapouního prostěradla: <span class="mlpznakkurziva11b">Vilém Dobyvatel byl před Richardem III.</span> A ta
rozverná záletnice, slečna Fittonová, chrocht a vsed, a jeho roztomilé
ptáčátko, lady Penelope Richová, urozená paní bez úhony se hodí pro herce, a harapanny
od Temže číslo za penny.</p>

<p class="mlptext">Cours-la-Reine. <span class="mlpznakkurziva11b">Encore vingt
sous. Nous ferons de petites cochonneries. Minette? Tu veux?</span><a href="../Text/odysseus_012.html#_ftn109" title="" class="pcalibre1 pcalibre msofootnotereference calibre16" id="_ftnref109"><i class="calibre1">[109]</i></a></p>

<p class="mlptext">– Vrchol lepší společnosti. Taková oxfordská matka sira
Williama <span class="calibre17">Davenanta, co měla pro každého
kanárčího samečka doušek kanárského.</span></p>

<p class="mlptext">Tur Mulligan zdvihl nábožně oči vzhůru a pomodlil se:</p>

<p class="mlptext">– Blahoslavená Markéto Marie Alaskok!</p>

<p class="mlptext">– A dcera Jindry, který měl šest žen a jiné lepší přítelkyně z
okolních sídel, jak pěje lepší básník Lawn Tennyson. A co těch dvacet let,
copak tam ve Stratfordu za kosodélnými okenními tabulkami dělala chudinka Penelopa?</p>

<p class="mlptext">Dej si. Hotovo. Prokvětavěkaštanový se prochází ve
fetterlaneském růžovém sadu bylináře Gerarda. Zvonky azurové jako její žilky.
Víčka Junonina, Fialová. Tak se prochází. Jeden život, toť vše. Jedno tělo. Dej
si. Jen si dej. Někde v dáli začpělé chlípností a špínou se kladou ruce na
úběl.</p>

<p class="mlptext">Tur Mulligan ostře zaťukal na stolek Johna Eglintona.</p>

<p class="mlptext">– Koho máš v podezření? zaútočil.</p>

<p class="mlptext">– Třeba je to zhrzený milenec Sonetů. Jednou zhrzen, podruhé
zhrzen. Jenže ta dvorní záletnice jím pohrdla kvůli lordovi, jeho nejdražšímu
miláčkovi.</p>

<p class="mlptext">Láska, která si netroufá přiznat jméno.</p>

<p class="mlptext">– To znamená, řekl John zpupný Eglinton, že jako pravý
Angličan miloval lorda.</p>

<p class="mlptext">Stará zeď, po níž se znenadání mihnou ještěrky. V Charentonu
jsem je pozoroval.</p>

<p class="mlptext">– Vypadá to tak, řekl Štěpán, protože jemu jakož i jiným
nezoraným lůnům touží posloužit svátostí, jakou pacholek posluhuje hřebci. Jako
<span class="calibre17">Sokrates měl možná matku porodní bábu a ženu
semetriku. Jenže ona, ta vilná záletnice, manželskou věrnost neporušila. Nad
dvojí skutečností se tento duch užírá: nad porušenou věrností a nad tím tupým
nemehlem, jemuž ona věnuje svou přízeň, nebožtíkovým bratrem. Líbezná Anna měla
tuším horkou krev. Jednou nápadnice, podruhé nápadnice.</span></p>

<p class="mlptext">Štěpán se na židli rázně otočil.</p>

<p class="mlptext">– Dokázat to náleží vám, ne mně, nasupil se. Jestli popíráte,
že jí v pátém dějství <span class="mlpznakkurziva11b">Hamleta</span> vtiskl cejch
hanby, povězte mi, proč se o ní po čtyřicet let, od toho dne, co si ji vzal, až
do toho dne, co ho pochovala, ani jednou nemluví. Všechny ty ženské své muže
přežily a pochovaly: Mary svého pantátu Johna, Anka svého miloučkého Vilíka,
který ji ve smrti předešel, všecek vzteklý, že odchází první, Joan své čtyři
bratry, Judith svého muže a všechny syny, rovněž Zuzana svého muže, kdežto
Zuzanina dcera Elizabeth, dědovými slovy řečeno, vraždou prvního pak druhého si
vzala.</p>

<p class="mlptext">Ba ano, mluví. V letech, kdy si v královském Londýně
blahobytně žil, ona si na zaplacení dluhu vypůjčila čtyřicet šilinků od otcova
ovčáka. <span class="calibre17">To mi vysvětlete. A vysvětlete taky
ten labutí zpěv, v němž ji odporoučel</span> potomstvu.</p>

<p class="mlptext">Čelil jejich mlčení.</p>

<p class="mlptext">Eglinton mu na to:</p>

<p class="mlptext">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; &nbsp;&nbsp;&nbsp;&nbsp;&nbsp;&nbsp;To myslíš závěť.</p>

<p class="mlptext">To všechno vysvětlili právníci.</p>

<p class="mlptext">Přece jí podle obecného práva</p>

<p class="mlptext">patřilo vdovské věno, v tom se vyznal,</p>

<p class="mlptext">jak tvrdí soudci.</p>

<p class="mlptext">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Satan se mu šklebí,</p>

<p class="mlptext">posměváčkovi:</p>

<p class="mlptext">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Z první verze tedy</p>

<p class="mlptext">vynechal její jméno, zato nevynechal</p>

<p class="mlptext">dary své vnučce, rovněž dary dcerám,</p>

<p class="mlptext">ba i své sestře, stratfordským</p>

<p class="mlptext">a londýnským kumpánům. Když mu pak asi domlouvali,</p>

<p class="mlptext">aby ji také uvedl,</p>

<p class="mlptext">odkázal jí svou</p>

<p class="mlptext">nenejlepší</p>

<p class="mlptext">postel.</p>

<p class="mlptext">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; <span class="mlpznakkurziva11b">Punkt</span></p>

<p class="mlptext">Posteljí</p>

<p class="mlptext">odkázal</p>

<p class="mlptext">nenejlepší</p>

<p class="mlptext">nemělhebčí</p>

<p class="mlptext">tujíšelmadal.</p>

<p class="mlptext2">Ouha!</p>

<p class="mlptext">– Moc svršků ty pěkné selské lidičky tehdy neměli, a jestli se
naše hry z venkovského života přidržují předlohy, nemají je dosud.</p>

<p class="mlptext">– Vždyť to byl, řekl Štěpán, zámožný statkář, měl erb, ve
Stratfordu panství a v Ireland Yard dům, kapitalistický akcionář, s pravomocí
navrhovat zákony, desátný hospodář. Když už chtěl, aby si zbytek života v klidu
odchrápala, pročpak jí neodkázal svou nejlepší postel?</p>

<p class="mlptext">– Zřejmě byly postele dvě, nejlepší a nenejlepší, řekl šetrně
pan Nenejlepší Nej.</p>

<p class="mlptext">– <span class="mlpznakkurziva11b">Separatio a mensa et a thalamo</span><a href="../Text/odysseus_012.html#_ftn110" title="" class="pcalibre1 pcalibre msofootnotereference calibre16" id="_ftnref110"><i class="calibre1">[110]</i></a><span class="mlpznakkurziva11b">,</span> opravil ho Tur Mulligan a sklidil úsměv.</p>

<p class="mlptext">– Ve starověku se mluví o slavných postelích, našpulil rty
Nenej Eglinton a postelově se usmál. Hned si vzpomenu.</p>

<p class="mlptext">– Ve starověku, řekl Štěpán, se mluví o tom uličnickém
školákovi ze Stageiry a plešatém pohanském mudrci, který, když ve vyhnanství
umírá, propouští na svobodu a obdařuje otroky, vzdává poctu rodičům, žádá, aby
byl pohřben vedle kostí nebožky ženy, a přátelům káže, aby byli hodní na jeho
dávnou milenku (nezapomeňte na Nell Gwynn Herpyllidu) a nechali ji bydlet v jeho
vile.</p>

<p class="mlptext">– Takhle myslíte, že umřel? zeptal se znepokojeně pan Nej,
totiž…</p>

<p class="mlptext">– Umřel namol opilý, trumfl ho Tur Mulligan. Kvart piva je
pohár pro krále. Ach, povím vám, co řekl Dowden.</p>

<p class="mlptext">– Copak? zeptal se Nejeglinton.</p>

<p class="mlptext">William Shakespeare a spol., s. s r. o. Lidový William.
Podmínky sdělí: E. Dowden, Highfield House…</p>

<p class="mlptext">– Skvělé! vzdychl zamilovaně Tur Mulligan. Zeptal jsem se ho,
co si myslí o tom, že bardovi předhazují pederastii. Zdvihl ruce a řekl: <span class="mlpznakkurziva11b">Jen tolik lze říci, že se v té době žilo plně.</span>
Skvělé!</p>

<p class="mlptext">Samečník.</p>

<p class="mlptext">– Smysl pro krásu nás zavádí, řekl leponyvý Nej, aby to slyšel
leklý Eglinton.</p>

<p class="mlptext">Neohrožený John příkře odsekl:</p>

<p class="mlptext">– Co ta slova znamenají, poví nám doktor. Každý špás něco
stojí.</p>

<p class="mlptext">Co nedíš? To vyrvou nám, mně palmu krásy?</p>

<p class="mlptext">– A taky smysl pro majetek, řekl Štěpán. Šajloka vylovil z vlastní
dlouhé kapsy. Syn sladařského překupníka a lichváře byl sám obilný překupník a lichvář,
za hladových bouří u něho našli nakřečkovaných deset čtvrtí obilí. Půjčovali si
od něho bezpochyby různí vašnostové, jak o nich mluví Chettle Falstaff, který
mu dosvědčuje poctivé jednání. Žaloval spoluherce na zaplacení několika pytlů
sladu a za každou půjčenou částku vymáhal v úrocích svou libru masa. Jak by byl
jinak Aubreyho pacholek a výpomocný nápověda zbohatl? Co se kde strhlo, byla
voda na jeho mlýn. Šajlok odráží protižidovské štvanice, rozpoutané po oběšení
a rozčtvrcení královnina felčara Lopeze, kterému židovské srdce vyrvali, dokud
byl ještě židáček naživu: <span class="mlpznakkurziva11b">Hamlet</span> a <span class="mlpznakkurziva11b">Makbeth</span> zas nastolení skotského mudráka, který
si liboval v pálení čarodějnic. Ztracené španělské armádě se pošklebuje v <span class="mlpznakkurziva11b">Marné lásky snaze.</span> Ve výpravných hrách a historiích
plnými plachtami pluje na vlnách šovinismu. Ve Warwickshiru soudí jezuity, a hned
tu máme obojetnickou teorii vrátného. Z Bermud se vrátí <span class="mlpznakkurziva11b">Námořní podnik,</span> a hned napíše tolik obdivovanou
hru, v níž vystupuje náš americký bratranec Patsy Kaliban. Cukrované sonety
jsou dělány podle Sidneyových. Co se víly Alžběty, jinak zrzavé Bětky týče, té
panečnice, která mu dala podnět k <span class="mlpznakkurziva11b">Ve<span class="calibre17">selým paničkám windsorským, </span></span><span class="calibre17">ať se nějaký alemanský minherr celý život</span> v
hloubi prádelního koše pídí po hluboce skrytém smyslu.</p>

<p class="mlptext">Pěkně ti to jde, zdá se mi. Jen míchej teologicko-filologickou
směs. <span class="mlpznakkurziva11b">Mingo, minxi, mictum, mingere.</span><a href="../Text/odysseus_012.html#_ftn111" title="" class="pcalibre1 pcalibre msofootnotereference calibre16" id="_ftnref111"><i class="calibre1">[111]</i></a></p>

<p class="mlptext">– Dokaž, že byl žid, troufl si dychtivě John Eglinton. Tvůj
děkan tvrdí, že byl říman.</p>

<p class="mlptexti">Sufflaminandus sum.<a href="../Text/odysseus_012.html#_ftn112" title="" class="pcalibre1 pcalibre msofootnotereference calibre16" id="_ftnref112">[112]</a></p>

<p class="mlptext">– V Německu, odbyl ho Štěpán, z něho udělali předního
francouzského oprašovače vlašských skandálů.</p>

<p class="mlptext">– Člověk zahrnující v sobě deset tisíc duší, připomněl pan
Nej. Coleridge o něm řekl, že v sobě zahrnuje deset tisíc duší.</p>

<p class="mlptexti">Amplius. In societate humana hoc est maxime necessarium ut
sit amicitia inter multos.<a href="../Text/odysseus_012.html#_ftn113" title="" class="pcalibre1 pcalibre msofootnotereference calibre16" id="_ftnref113">[113]</a></p>

<p class="mlptext">– Svatý Tomáš, spustil Štěpán…</p>

<p class="mlptext">– <span class="mlpznakkurziva11b">Ora pro nobis</span><a href="../Text/odysseus_012.html#_ftn114" title="" class="pcalibre1 pcalibre msofootnotereference calibre16" id="_ftnref114"><i class="calibre1">[114]</i></a><span class="mlpznakkurziva11b">,</span> zasténal Mnich Mulligan a zhroutil se na
židli.</p>

<p class="mlptext">Na ní pak odkvílel hořekavé zaklínadlo.</p>

<p class="mlptext">– <span class="mlpznakkurziva11b">Pogue mahone! Acushla machree.</span><a href="../Text/odysseus_012.html#_ftn115" title="" class="pcalibre1 pcalibre msofootnotereference calibre16" id="_ftnref115"><i class="calibre1">[115]</i></a> Nic s náma
néni. Do nédelši smrti nás nigdo nezachrání.</p>

<p class="mlptext">Každý se usmál po svém.</p>

<p class="mlptext">– <span class="calibre17">Svatý Tomáš, řekl s úsměvem
Štěpán, jehož bachratá díla rád čítám v originále, píše o krvesmilstvu z jiného
hlediska než nová vídeňská škola, o níž mluvil pan Magee, a svým moudrým a nezvyklým
způsobem je přirovnává k citové skrblosti.</span> Myslí to tak, že o lásku
poskytnutou blízkému pokrevnému se připravuje někdo cizí, kdo po ní třeba
dychtí. Židé, jimž křesťané vytýkají hamižnost, se nejvíc ze všech ras žení a vdávají
mezi sebou. Obžaloby se vznášejí v hněvu. Křesťanské zákony, které židům
naschránily poklady (tak jako lollardům i jim byly bouře záštitou), jim také
náklonnost spoutaly poutem kovovým. Jestli jsou to hříchy, nebo ctnosti, to nám
až na posledním soudě řekne starý Páprda. Jenže člověk, který neochvějně lpí na
takzvaných právech nad takzvanými svými dluhy, lpí také na takzvaných právech
nad takzvanou svou ženou. Žádný soused Smíšek nechť nepožádá jeho vola ani
manželky ani služebníka ani děvky ani osla.</p>

<p class="mlptext">– Ani jeho oslice, ozval se antifonou Tur Mulligan.</p>

<p class="mlptext">– Nějak jsme se za Wilem, tím něžným, rozjeli, řekl něžně
něžný pan Nej.</p>

<p class="mlptext">– Za Wilem, a kterým, líbezně utrousil Tur Mulligan. Nějak to
šmodrcháme.</p>

<p class="mlptext">– V zavilém dychtění po životě, zamudroval John Eglinton,
Wilova vdova, chudinka Anna, zavile dychtí po smrti.</p>

<p class="mlptext">– <span class="mlpznakkurziva11b">Requiescat!</span> pomodlil se
Štěpán.</p>

<p class="mlpversei">Touha jednat, kdepak je ta?<br/>
Dávno je už po ní veta…</p>

<p class="mlptext"><span class="calibre17">– Strnule nehybná,
ustrojená do hrobu tam leží v nenejlepší posteli, zachumlaná královna, třeba si
dokazujte, že v té době byla postel tak vzácná jako dnes automobil a že nad
jejím vyřezáváním žaslo sedmero farností. Na stará kolena se chytla hlasatelů
evangelia (jeden bydlel v New Place a od obce dostával kvart trpkého vína, ale
v které posteli spával, na to se nesluší ptát) a dověděla se, že má duši. Četla
nebo si dávala předčítat jeho prostonárodní knížky, zamlouvaly se jí víc než <span class="mlpznakkurziva11b">Veselé paničky,</span> a jak v noci močila do nočníku,
přemýšlela nad <span class="mlpznakkurziva11b">Haklíky a dírkami pro kalhoty
věřících</span> a <span class="mlpznakkurziva11b">Veleduchovní tabatěrkou, po níž
se velenábožné duše rozkýchají.</span> Modlitbou jí Venuše zkřivila rty.
Náhnětek svědomosti: výčitka svědomí. Doba vyžilého kurevnictví, tápající po
bohu.</span></p>

<p class="mlptext">– Z dějin vyplývá, že je tomu tak, <span class="mlpznakkurziva11b">inquit Eglinton Chronolologos</span><a href="../Text/odysseus_012.html#_ftn116" title="" class="pcalibre1 pcalibre msofootnotereference calibre16" id="_ftnref116"><i class="calibre1">[116]</i></a><span class="mlpznakkurziva11b">.</span> Jedna doba jde za druhou. Ale ze spolehlivého
pramene víme, že nejhorší nepřátelé člověka budou domácí jeho. Tak se mi zdá,
že má Russell pravdu. Co je nám po jeho ženě a otci? Řekl bych, že domácký
život mívají jenom domáčtí básníci. Falstaff nebyl domácký. Tak se mi zdá, že
ten tlustý rytíř je jeho nejznamenitější výtvor.</p>

<p class="mlptext">Vyzáblý, opřel se dozadu. Plachý, zapírej své rodné, ty,
samospravedlivče. Plachý při kvasu s bezbožníky úkradkem upíjí. Tak mu kázal
otec v ulsterském Antrimu. O kvartále za ním chodí. Prosím, pane Magee, nějaký
pán chce s vámi mluvit. Se mnou? Prý je to váš otec, prosím. <span class="calibre17">Podej mi Wordsworthe. Vstoupí Magee Mor Matthew,
střapaté a neotesané </span>sedlačisko, v brslenkách se zapínacím poklopcem,
dolejšek punčoch umazaný od hlíny deseti lesů, pláňku v ruce.</p>

<p class="mlptext">A co tvůj? On tvého fotra zná. Vdovce.</p>

<p class="mlptext">Z bujné Paříže jsem pospíchal do jejího úmrtního pelechu a na
molu jsem se dotkl jeho ruky. Ozve se hlas, nezvykle vřelý. Ošetřuje ji dr. Bob
Kenny. Oči mě vítají. Jenže mě nepoznávají.</p>

<p class="mlptext">– Otec, řekl Štěpán, jak přemáhal beznaději, je nutné zlo. Hru
napsal ty měsíce po otcově smrti. Jestli soudíte, že on, šedivec s dvěma
dcerami na vdávání, který měl za sebou pětatřicet let života, <span class="mlpznakkurziva11b">nel mezzo del cammin di nostra vita</span><a href="../Text/odysseus_012.html#_ftn117" title="" class="pcalibre1 pcalibre msofootnotereference calibre16" id="_ftnref117"><i class="calibre1">[117]</i></a><span class="mlpznakkurziva11b">,</span> a padesát let zkušeností, je studentíkovský
holobrádek z Wittenbergu, pak musíte usoudit, že vilná královna je jeho
stařičká sedmdesátiletá matka. Kdepak. Mrtvola Johna Shakespeara neobchází za
nocí. Od hodiny k hodině si hnije a hnije. Zbavena otcovství odpočívá a ten
mystický statek odkázala synovi. Boccacciův Calandrino byl první a poslední
muž, který si myslil, že otěhotněl. Otcovství ve smyslu vědomého zplození je
neznámo člověku. Je to mystický statek, apoštolská posloupnost od jediného
zploditele k jedinému zplozenému. Na tomto tajemství, a ne na madoně, kterou
zchytralý italský rozum hodil evropskému davu napospas, je postavena církev,
tak jako svět, makrokosmos i mikrokosmos, na nicotě. Na nejistotě, na
nepravděpodobnosti. <span class="mlpznakkurziva11b">Amor matris,</span> subjektivní
a objektivní genitiv, je snad v životě jediná pravdivá věc. Otcovství je snad
právní fikce. Kdo je otcem syna, aby syn miloval jeho a on syna?</p>

<p class="mlptext">Kam to sakra míříš?</p>

<p class="mlptext">Vím. Přestaň. Dej pokoj! Mám proč.</p>

<p class="mlptexti">Amplius. Adhuc. Iterum. Postea.<a href="../Text/odysseus_012.html#_ftn118" title="" class="pcalibre1 pcalibre msofootnotereference calibre16" id="_ftnref118" style="font-style: italic;">[118]</a></p>

<p class="mlptext">Copak jsi k tomu odsouzen?</p>

<p class="mlptext">– Dělí je od sebe tak neúprosný tělesný stud, že světové
letopisy zločinů, potřísněné všemožným krvesmilstvem a hovadstvím, přestupek
proti němu skoro nezaznamenávají. Synové s matkami, otcové s dcerami, sestry
lesbičanky, láska, která si netroufá přiznat jméno, vnuci s babičkami, vězni s klíčovými
dírkami, královny s výstavními býky. Než se syn narodí, hyzdí krásu, když se narodí,
štěpí lásku, rozmnožuje starosti. Je mužského rodu: jeho růst je otcův úbytek
sil, jeho mladost otcova závist, jeho přítel otcův nepřítel.</p>

<p class="mlptext">Myslel jsem si to v rue Monsieur-le-Prince.</p>

<p class="mlptext">– Copak je v přírodě váže? Chvilka slepé říje.</p>

<p class="mlptext">Jsem otec? Co kdybych byl?</p>

<p class="mlptext">Scvrklá třaslavá ruka.</p>

<p class="mlptext">Afričan Sabellius, ze všech živočichů polních nejsubtilnější
arcikacíř, tvrdil, že Otec je sám sobě Synem. Buldok akvinský, u něhož nebude
nemožné žádné slovo, ho vyvrací. Nuže tedy: jestliže nemůže být otcem otec,
který nemá syna, může být synem syn, který nemá otce? Když
Rutlandbaconsouthamptonshakespeare nebo jiný básník téhož jména v komedii plné
omylů napsal <span class="mlpznakkurziva11b">Hamleta, </span>nebyl už otcem svého
syna, nýbrž nejsa už synem, byl a cítil se otcem celého plemene, otcem svého
děda, otcem zatím nenarozeného vnuka, který se mimochodem (pro přírodu) vůbec
nenarodil, neboť jak to pan Magee chápe, přírodě se dokonalost protiví.</p>

<p class="mlptext">Rozradovaná eglinkukadla se plachojaře zvedla. Veselý puritán
rád pokukuje přes eklovitě pokroucený šípek.</p>

<p class="mlptext">Lichoť. Stačí zřídka. Ale lichoť.</p>

<p class="mlptext">– Sám sobě otcem, řekl si Synmulligan. Počkat. Jsem těhotný. V
mozku mám zatím nenarozené dítě. Pallas Athéna. Hra! Hraje to pravé! Nechť
porodím!</p>

<p class="mlptext">Oběma babicky nápomocnými dlaněmi si zmáčkl odulé čelo.</p>

<p class="mlptext">Co se jeho rodiny týče, řekl Štěpán, matčino jméno žije v Ardenském
lese. Z její smrti vyvážil Volumniin výstup v <span class="mlpznakkurziva11b">Koriolanovi.</span>
Smrt svého synáčka vložil v <span class="mlpznakkurziva11b">Králi Janovi</span>
do výjevu, kde umírá mladičký Arthur. Chmurný princ Hamlet toť Hamnet
Shakespeare. Víme, kdo jsou dívky z <span class="mlpznakkurziva11b">Bouře,
Perikla, Zimní pohádky.</span> Kdo je ten egyptský hrnec masa, Kleopatra, a Kressida
a Venuše, to uhodneme. Jenže se mluví ještě o jednom rodinném příslušníku.</p>

<p class="mlptext">– Děj se zaplétá, řekl John Eglinton.</p>

<p class="mlptext">Po špičkách vstoupil dovnitř kvakerský knihovník, kvaky kvak,
kvakerská maska, kvakerský spěch, kvaky kvak.</p>

<p class="mlptext">Zapadly dveře. Kobka. Den.</p>

<p class="mlptext">Slyš. Tři. Oni.</p>

<p class="mlptext">Jestliže on oni.</p>

<p class="mlptext1">Pojďme, vašno</p>

<p class="mlpprimarec"><span class="mlpznaktucne11b">ŠTĚPÁN</span>: Měl tři bratry,
Gilberta, Edmunda, Richarda. V pozdních letech vyprávěl Gilbert nějakým
kavalírům, že prý ho jednou kasír pustil zadarmo do divadla a tam viděl svýho
bratra Wildu, co v Londýně sumíruje hry, jak se na jevišti rve a nějaký chlap
mu sedí na zádech. Divadelní klobásy, těch měl Gilbert plnou hlavu. Nikde se
nevyskytuje: zato se v dílech líbezného Williama vyskytuje Edmund a Richard.</p>

<p class="mlpprimarec"><span class="mlpznaktucne11b">MAGEEGLIN JOHN</span>: Jména!
Co je po jméně?</p>

<p class="mlpprimarec"><span class="mlpznaktucne11b">NEJ</span>: Richard, to víte,
tak se jmenuji já. Jak doufám, povíte o Richardovi něco milého, to víte, už
kvůli mně.</p>

<p class="mlpscenickepoznamky">(Smích.)</p>

<p class="mlpprimarecbezmezery"><span class="mlpznaktucne11b">TUR MULLIGAN</span>: <span class="mlpznakkurziva11b">(Piano, diminuendo.)</span></p>

<p class="mlpversedrama"><span class="mlpznakkurziva11b">Utrhl se medik Ríša<br/>
na kolegu Davida…</span></p>

<p class="mlpprimarec"><span class="mlpznaktucne11b">ŠTĚPÁN</span>: V trojici
zloduchů, padoušských rváčů, jako je Iago, hrbáč Richard, Edmund v <span class="mlpznakkurziva11b">Králi Learovi,</span> dva se jmenují po ničemných
strýcích. Tu poslední hru dokonce dopsal nebo psal, zrovna když mu v Southwarku
bratr Edmund umíral. </p>

<p class="mlpprimarec"><span class="mlpznaktucne11b">NEJ:</span> Doufám, že si to
Edmund slízne. Nechci, aby Richard, jak se já jmenuji… </p>

<p class="mlpscenickepoznamky"><span class="mlpznakkurziva11b">(Smích.)</span></p>

<p class="mlpprimarec"><span class="mlpznaktucne11b">KVAKERLYSTER</span>: <span class="mlpznakkurziva11b">(A tempo.)</span> Kdo mi ukradne mé dobré jméno…</p>

<p class="mlpprimarecbezmezery"><span class="mlpznaktucne11b">ŠTĚPÁN</span>: <span class="mlpznakkurziva11b">(Stringendo.)</span>
Své jméno, pěkné jméno William v hrách ukrýval, jednou je to statista, podruhé
šašek, tak jako staroitalský malíř na plátně vmalovával svou tvář někam do
tmavého rohu. Zato je odhaloval v Sonetech, kde je Willů ažaž. Jeho jméno je mu
tak drahé jako John O’Gaunt, tak drahé jako erb, který si poníženě <span class="calibre17">vyžebral, na tmavém kosmém břevně zlatý, ocelí
zahrocený oštěp</span>, honorificabilitudinitatibus, dražší než pověst
největšího kulisáka v celé zemi. Co je po jméně? Tak se v dětských letech
ptáme, když píšeme jméno, které prý nám patří. Při jeho narození vyšla hvězda,
denní hvězda, ohnivý drak. Přes den svítila na nebi sama, jasněji než za noci
Venuše, a přes noc svítila nad ležatým souhvězdím delty v Kassiopeji, které je
jeho iniciálou vepsanou do hvězd. Zrakem ji sledoval nízko na obzoru, východně
od Medvěda, když se po dřímotných letních polích o půlnoci vracel ze Shottery a
z jejího náručí.</p>

<p class="mlptext2">Oba si přišli na své. Já taky.</p>

<p class="mlptext">Že pohasla, když mu bylo devět, to jim neříkej.</p>

<p class="mlptext">A z jejího náručí.</p>

<p class="mlptext">Počkej, až si tě namluví a dobude. Bodejť, ty bázlivče. Kdopak
si tě namluví. </p>

<p class="mlptext">Čti na obloze. <span class="mlpznakkurziva11b">Heautontimorúmenos.</span><a href="../Text/odysseus_012.html#_ftn119" title="" class="pcalibre1 pcalibre msofootnotereference calibre16" id="_ftnref119"><i class="calibre1">[119]</i></a><span class="mlpznakkurziva11b"> Bús Stefanúmenos.</span><a href="../Text/odysseus_012.html#_ftn120" title="" class="pcalibre1 pcalibre msofootnotereference calibre16" id="_ftnref120"><i class="calibre1">[120]</i></a> Kdepak je
tvé souhvězdí. Štěpáne, Štěpáne, co to neseš ve džbáně? S. D.: <span class="mlpznakkurziva11b">sua donna. Già: di lui. Gelindo risolve di non amar S.
D.</span><a href="../Text/odysseus_012.html#_ftn121" title="" class="pcalibre1 pcalibre msofootnotereference calibre16" id="_ftnref121"><i class="calibre1">[121]</i></a></p>

<p class="mlptext">– Co to, pane Dedale? zeptal se kvakerský knihovník. Byl to
nebeský úkaz?</p>

<p class="mlptext">– V noci hvězda, řekl Štěpán, v noci sloup oblakový.</p>

<p class="mlptext">Nač ještě mluvit?</p>

<p class="mlptext">Štěpán koukl na klobouk, hůl, boty.</p>

<p class="mlptext"><span class="mlpznakkurziva11b">Stefanos,</span> můj věnec. Můj
meč. Jeho boty mi znešvařují nohy. Koupím si boty. Ponožky děravé. Taky
kapesník.</p>

<p class="mlptext">– Co ty toho se jménem naděláš, uznal mu John Eglinton. Sám
máš dost divné jméno. Odtud snad ten tvůj fantastický humor.</p>

<p class="mlptext">Má maličkost, Magee a Mulligan.</p>

<p class="mlptext">Bájný vynálezce, sokolí muž. Rozlétl ses. Kam? Newhaven-Dieppe,
cestující v podpalubí. Paříž a zpátky. Čejka. Ikarus. <span class="mlpznakkurziva11b">Pater, ait.</span><a href="../Text/odysseus_012.html#_ftn122" title="" class="pcalibre1 pcalibre msofootnotereference calibre16" id="_ftnref122"><i class="calibre1">[122]</i></a> Mořem ztřísněný, padlý,
zválený. Čejka ty. Čejka on.</p>

<p class="mlptext">Hurtoklidně pozvedl pan Nej knihu a řekl:</p>

<p class="mlptext">– Velmi zajímavé, protože, víš, taky v irských bájích
nacházíme <span class="calibre17">bratrovský motiv. Právě jak říkáš.
Tři bratři Shakespearové. Taky u Grimmů,</span> víš, <span class="calibre17">v pohádkách. Třetí bratr, který si vezme Šípkovou Růženku a shrábne </span>největší
odměnu.</p>

<p class="mlptext">Nejlepší z bratrů Nejů. Dobrý, lepší, nejlepší.</p>

<p class="mlptext">Kohoutím krokem přiklusal kvakerský knihovník blíž.</p>

<p class="mlptext">– Rád bych věděl, kterého bratra jsi… Jak vyrozumívám,
naznačuješ, že jeden bratr se k němu špatně zachoval… Ale to snad předbíhám?</p>

<p class="mlptext">Přistihl se při činu: po všech se rozhlédl a zarazil.</p>

<p class="mlptext">Ode dveří křikl zřízenec:</p>

<p class="mlptext">– Pane Lystere! Otec Dineen by chtěl…</p>

<p class="mlptext">– Ó, otec Dineen! Moment.</p>

<p class="mlptext">Ment rychle mentem vrzavě mentem mentem a mentem byl pryč.</p>

<p class="mlptext">John Eglinton se pustil po stopě.</p>

<p class="mlptext">– No tak, řekl. Poslechneme si, co nám povíš o Richardovi a Edmundovi.
Schoval sis je až na konec, viď?</p>

<p class="mlptext">– Když vás požádám, abyste si vzpomněli na tyto dva vznešené
příbuzné, strýčka Ríšu a strýčka Edmunda, odpověděl Štěpán, mám dojem, že snad
od vás žádám mnoho. Bratr se zapomene tak snadno jako deštník.</p>

<p class="mlptext">Čejka.</p>

<p class="mlptext">Kdepak je bratr tvůj? U apatykářů. Můj brus. On, potom Cranly,
Mulligan a teď tihle. Řeč, řeč. Řeč čin. Čin řeč. Posmívají se ti, aby tě
vyzkoušeli. Čin. Nechť si s tebou klidně činí.</p>

<p class="mlptext">Čejka.</p>

<p class="mlptext">Omrzel mě můj hlas, hlas Esauův. Království za korbel.</p>

<p class="mlptext">Dál.</p>

<p class="mlptext">– Ta jména, řeknete, jsou už v kronikách, z nichž bral látku k
svým hrám. Ale proč si vybral ta, a ne jiná? Richard, hrbatý, neřádně zplozený
zkurvysyn, uchází se o ovdovělou Annu (co je po jméně?), namluví si ji a dobude
ji, tu zkurvydceru, veselou vdovu. Richard dobyvatel, třetí bratr, přišel po
dobytém Williamovi. Další čtyři dějství jsou chatrně navěšena na první. Ze
všech svých králů jediného Richarda nezaštiťuje Shakespeare posvátnou úctou
jako strážného anděla světa. Pročpak si vedlejší děj <span class="mlpznakkurziva11b">Krále Leara,</span> v němž vystupuje Edmund, vypůjčil
ze Sidneyho <span class="mlpznakkurziva11b">Arkádie</span> a ten vecpal do
předvěké keltské báje?</p>

<p class="mlptext">– Byl to Willův způsob, hájil ho John Eglinton. Dnes bychom
nesměli kombinovat norskou ságu s románovým úryvkem od George Mereditha. <span class="mlpznakkurziva11b">Que voulez-vous?</span><a href="../Text/odysseus_012.html#_ftn123" title="" class="pcalibre1 pcalibre msofootnotereference calibre16" id="_ftnref123"><i class="calibre1">[123]</i></a> jak by
řekl Moore. On klade Čechy na mořské pobřeží a Odysseovi dává citovat
Aristotela.</p>

<p class="mlptext">– Proč? odpověděl sám sobě Štěpán. Protože téma falešného nebo
věrolomného nebo uzurpátorského nebo cizoložného bratra nebo všech tří
dohromady má Shakespeare, na rozdíl od chudých, vždycky s sebou. Tón vyhnanství,
vyhnanství ze srdce, vyhnanství z domova, zní nepřetržitě od <span class="mlpznakkurziva11b">Dvou šlechticů veronských,</span> až nakonec Prospero
zlomí svou hůl, zahrabe ji několik sáhů do země a knihu utopí. Tento tón se u něho
násobí uprostřed života, odráží se a opakuje v dalším, protasis, epitasis,
katastasis, katastrofa. Znovu se pak opakuje nad hrobem, když jeho provdanou
dceru Zuzanu, která jako to jablko nepadla daleko od stromu, obžalují z cizoložství.
Prvotní hřích mu však zatemnil rozum, oslabil vůli a vštípil náchylnost ke zlu.
Tak znějí slova jejich excelencí maynoothských pánů biskupů: prvotní hřích a jakožto
prvotní hřích spáchaný jiným, jehož hříchem také on zhřešil. Tak se čte mezi
jeho <span class="calibre17">posledními psanými řádky, tak je to do
kamene vyryto na jeho náhrobku,</span> pod nímž se její kosti neměly uložit.
Časem to nijak nezvětralo. Krásou a pokojem se to nezahladilo. V neskonalé
rozmanitosti se to vyskytuje všude ve světě, který stvořil, v <span class="mlpznakkurziva11b">Mnoho povyku pro nic,</span> dvakrát v <span class="mlpznakkurziva11b">Jak se vám líbí,</span> v <span class="mlpznakkurziva11b">Bouři,</span> v <span class="mlpznakkurziva11b">Hamletovi,</span>
ve <span class="mlpznakkurziva11b">Vetě za vetu</span> a ve všech ostatních
hrách, které jsem nečetl.</p>

<p class="mlptext">Zachechtal se na celé kolo, aby si osvobodil duši od duševní
poroby.</p>

<p class="mlptext">Sudí Eglinton shrnul výsledek:</p>

<p class="mlptext">– Pravda je uprostřed, prohlásil. Je duch a princ. Je všechno
dohromady.</p>

<p class="mlptext">– To je, řekl Štěpán. Chlapec prvního dějství je zralý muž
pátého dějství. Všechno dohromady. V <span class="mlpznakkurziva11b">Cymbelínovi,</span>
v <span class="mlpznakkurziva11b">Othellovi</span> je kuplířem a paroháčem. Sám
činí a druzí si s ním činí. Milenec ideálu nebo perverze, jako José opravdovou
Carmen zabíjí. Jeho neúprosný intelekt, toť zuřivý paroháč Iago, bez přestání v
sobě mučící mouřenína.</p>

<p class="mlptext">– Kuku! Kuku! zakvákl chlípně Kukač Mulligan. Ó to slovo
děsivé.</p>

<p class="mlptext">Šerá kopule je přijala a odrazila ozvěnu.</p>

<p class="mlptext">– A jaká postava je Iago! křikl neohrožený John Eglinton.
Přece jen má Dumas <span class="mlpznakkurziva11b">fils</span> (nebo snad Dumas <span class="mlpznakkurziva11b">père?)</span> pravdu. Po Bohu nejvíc toho stvořil
Shakespeare.</p>

<p class="mlptext">– Nemá žádné zalíbení v muži ani v ženě, řekl Štěpán. Po
životní nepřítomnosti se vrátí na pozemské místo, kde se narodil, kde jako muž
i hoch byl pořád mlčenlivým svědkem a po ukončené životní dráze zasadí do země
moruši. A umře. Skončilo putování. Hrobníky je pochován Hamlet <span class="mlpznakkurziva11b">père</span> i Hamlet <span class="mlpznakkurziva11b">fils.
</span>Nakonec ve smrti se scénickou hudbou přece jen král a princ. A byť ho
samy zavraždily a zradily, všechny něžné křehotinky ho oplakávají, vždyť ať
Dánky, či Dubliňanky, s jediným manželem se nedají rozvést, totiž se smutkem
nad nebožtíkem. Jestli se vám líbí epilog, dlouze se na něj zahleďte:
prosperující Prospero, dobrý člověk odměněn, Lízinka, dědečkův milený drobeček,
a strýček Ríša, špatný člověk, obraznou spravedlností odnesený tam, kam
odcházejí špatní negři. Závěrečná opona. Co ve svém vnitřním světě měl jako
možné, to ve vnějším světě zjistil jako skutečné. Maeterlinck praví: <span class="mlpznakkurziva11b">Odešel-li by dnes Sokrates z domu, našel by mudrce, jak
sedí u něho na prahu. Vyšel-li by dnes večer Jidáš, k Jidášovi by tíhly jeho
kroky.</span> Každý život se skládá z mnoha dnů, den po dni. Procházíme sami
sebou, potkáváme zloděje, duchy, obry, starce, mladíky, vdané ženy, vdovy,
švagry. Jenže to pořád potkáváme sebe. Dramatik, který napsal folio tohoto
světa, a to špatně (napřed nám dal světlo a teprve za dva dni slunce), pán
všeho, co jest, jemuž nejřímanštější katolíci říkají <span class="mlpznakkurziva11b">dio boia,</span> katanský bůh, je ve všem všudy v nás
všech, pacholek i řezník, a byl by taky kuplíř i paroháč, jenže podle nebeského
zřízení, jak je předpověděl Hamlet, v nebi se už nikdo nevdává a nežení,
oslavený člověk, androgynní anděl je tam sám sobě chotí.</p>

<p class="mlptext">– <span class="mlpznakkurziva11b">Heuréka!</span><a href="../Text/odysseus_012.html#_ftn124" title="" class="pcalibre1 pcalibre msofootnotereference calibre16" id="_ftnref124"><i class="calibre1">[124]</i></a> vzkřikl
Tur Mulligan. <span class="mlpznakkurziva11b">Heuréka!</span></p>

<p class="mlptext">Všecek rozšťastněn vyskočil a rázně vykročil ke stolku Johna
Eglintona.</p>

<p class="mlptext">– Smím? řekl. Hospodin promluvil k Malachjášovi.</p>

<p class="mlptext">Něco si na blanket načmáral.</p>

<p class="mlptext">Až půjdu ven, vezmu si z přihrádky pár blanketů.</p>

<p class="mlptext">– Kdož jsou ženatí, řekl střízlivý herold pan Nej, všichni až
najednoho život podrží. Ostatní ať zůstanou, jak jsou.</p>

<p class="mlptext">Zasmál se, neženáč, na Eglintona Johana, svobodných uměn
svobodného bakaláře.</p>

<p class="mlptext">Neženatý, nemilovaný, lichotkám nepřístupný, noc co noc si
každý nyvolistuje v kritickém textu <span class="mlpznakkurziva11b">Zkrocení zlé
ženy.</span></p>

<p class="mlptext">– Ty jsi samá taškařina, osopil se na Štěpána John Eglinton.
Vodíš nás za nos a nakonec nám ukážeš francouzský trojúhelník. Věříš ty ve svou
teorii?</p>

<p class="mlptext">– Ne, vyhrkl Štěpán.</p>

<p class="mlptext">– A napíšeš ji? zeptal se pan Nej. Měl bys z toho, víš, udělat
dialog, jako ty platónské dialogy, jak je psal Wilde.</p>

<p class="mlptext">Úsměv Johna Eglintona vydal za dva.</p>

<p class="mlptext">– Když tomu sám nevěříš, řekl, potom nechápu, proč by sis to
měl dát zaplatit. Že v <span class="mlpznakkurziva11b">Hamletovi</span> nějaké
tajemství je, to Dowden věří, ale víc neřekne. Herr Bleibtreu, co se s ním v Berlíně
sešel Piper a co zastává rutlandskou teorii, věří, že se to tajemství skrývá v stratfordském
pomníčku. Podle Pipera se prý chystá zajet k nynějšímu vévodovi a dokázat mu,
že hry napsal jeho předek. To se bude Jeho Milost divit. Jenže on ve svou
teorii věří.</p>

<p class="mlptext">Věřím, Pane, spomoz nedověře mé. Znamená to, spomoz mi věřit,
nebo spomoz mi nevěřit? Kdo mi spomůže věřit? <span class="mlpznakkurziva11b">Egomen.</span><a href="../Text/odysseus_012.html#_ftn125" title="" class="pcalibre1 pcalibre msofootnotereference calibre16" id="_ftnref125"><i class="calibre1">[125]</i></a> A kdo
nevěřit? Ten druhý.</p>

<p class="mlptext">– Ty jsi jediný přispěvatel do <span class="mlpznakkurziva11b">Dany,</span>
který vymáhá stříbrné. Jak to tedy bude s příštím číslem, nevím. Fred Ryan si
vyhrazuje místo na článek o ekonomice.</p>

<p class="mlptext">Fredrián. Dva stříbrné mi půjčil. Abys vydržel. Ekonomika.</p>

<p class="mlptext"><span class="calibre17">– Za zlaťák, řekl Štěpán,
můžete tento novinářský rozhovor otisknout.</span></p>

<p class="mlptext">Všecek rozřehtán vstal Tur Mulligan od svého rozřehtaného
škrabání; s medovou zlomyslností pak smrtelně vážně řekl:</p>

<p class="mlptext">– Zavítal jsem k bardu Čepelákovi na jeho letní sídlo v horní
Mecklenburgh Street a zastihl jsem ho ponořeného do studia <span class="mlpznakkurziva11b">Summy contra <span class="calibre17">Gentiles</span></span><a href="../Text/odysseus_012.html#_ftn126" title="" class="pcalibre1 pcalibre msofootnotereference calibre21" id="_ftnref126"><i class="calibre1">[126]</i></a><span class="calibre17"> a byly u něho dvě kapavčité dámy, Koštěkotka
Rozvernice a Rozálka</span>, flundra z uhelného nábřeží.</p>

<p class="mlptext">A spustil jinou.</p>

<p class="mlptext">Pojď, Čepeláku. Pojď, ty potulný ptačí Aengusi<a href="../Text/odysseus_012.html#_ftn127" title="" class="pcalibre1 pcalibre msofootnotereference calibre16" id="_ftnref127">[127]</a>.</p>

<p class="mlptext"><span class="calibre17">Pojď, Čepeláku, dojedl jsi
po nás. Bodejť, pohostím tě drobty a zbytky.</span></p>

<p class="mlptext">Štěpán vstal.</p>

<p class="mlptext">Život se skládá z mnoha dnů. I ten dnešní skončí.</p>

<p class="mlptext"><span class="calibre17">– Večer se shledáme, řekl
John Eglinton. <i class="calibre1">Notre ami</i></span><a href="../Text/odysseus_012.html#_ftn128" title="" class="pcalibre1 pcalibre msofootnotereference calibre21" id="_ftnref128"><i class="calibre1">[128]</i></a><span class="calibre17"> Moore říká, že tam</span> Malachjáš Mulligan
musí.</p>

<p class="mlptext">Tur Mulligan zašermoval blanketem a slamákem.</p>

<p class="mlptext">– Monsieur Moore, co přednáší irské mládeži francouzskou
literaturu. Přijdu. Pojď, Čepeláku. Bardové se musí napít. Udržíš krok?</p>

<p class="mlptext">Se smíchem se…</p>

<p class="mlptext">Chlastat až do jedenácti. Irská tisíc a jedna noc.</p>

<p class="mlptext">Hulvát…</p>

<p class="mlptext">Štěpán šel za hulvátem…</p>

<p class="mlptext">Jednou jsme se v Národní knihovně hádali. Shakesp. Šel jsem za
hulvátským hřbetem. Šlapal jsem mu na paty.</p>

<p class="mlptext">Štěpán pozdravil a sklíčeně vyšel za hulvátským šprýmařem,
učesaným, čerstvě oholeným, z klenuté kobky do otřesného světla prostého
myšlenek. Copak jsem se dověděl? Od nich? Od sebe?</p>

<p class="mlptext">Vykračuj si teď jako Haines.</p>

<p class="mlptext"><span class="calibre17">Čítárna pravidelných
čtenářů. V knize čtenářů parafuje své hojné slabiky Cashel Boyle O’Connor
Fitzmaurice Tisdall Farrell. Item: byl Hamlet šílený? Plešatý kvaker nábožně
rozmlouvá s páteříčkem o knihách.</span></p>

<p class="mlptext">– Ó prosím, jen si poslužte… To mě jen potěší…</p>

<p class="mlptext">Rozjívený Tur Mulligan sám u sebe broukavě rozjímal a pokyvoval
hlavou:</p>

<p class="mlptext">– Zadek potěší.</p>

<p class="mlptext">Turniket.</p>

<p class="mlptext">Jestli je to?… Klobouk s modrou stuhou… Ledabyle psal. Copak?
Koukl?… Točité zábradlí; hladce plynoucí Mincius.</p>

<p class="mlptext">Puk Mulligan v slaměné přílbě slézal krokem a jambicky si
prozpěvoval:</p>

<p class="mlpversei">Přemilý Johne Eglintone;<br/>
cože se pořád neženíš?</p>

<p class="mlptext">Vyprskl na celé kolo:</p>

<p class="mlptext">– Ach, ten Číňan činaný! Čin Čon Eg Lin Ton. Zašel jsem si s Hainesem
do jejich divadélka v instalatérské dvoraně. Jako Řekové nebo M. Maeterlinck
vytvářejí naši herci Evropě nové umění. Opatské divadlo! Čichám veřejný mnišský
pot.</p>

<p class="mlptext">Plivl nazdařbůh.</p>

<p class="mlptext">Něco jsem zapomněl: Zato on nezapomněl na výprask od všivého
Lucyho. A opustil <span class="mlpznakkurziva11b">femme de trente ans</span><a href="../Text/odysseus_012.html#_ftn129" title="" class="pcalibre1 pcalibre msofootnotereference calibre16" id="_ftnref129"><i class="calibre1">[129]</i></a><span class="mlpznakkurziva11b">.</span> Pročpak se jim pak už nenarodily žádné děti? A
první bylo děvče.</p>

<p class="mlptext">Pozdě bycha. Vrať se.</p>

<p class="mlptext">Je tam pořád ten zakyslý poustevník (pojídá koláč) a ten
rozšafný mladíček, bůžek lásky, s faidónsky plavými čechravými kadeřemi.</p>

<p class="mlptext">Ehm… já jsem ehm… chtěl… zapomněl… on…</p>

<p class="mlptext">– Byl tam Longworth a M’Curdy Atkinson…</p>

<p class="mlptext">Puk Mulligan křepce cupal a trylkoval:</p>

<p class="mlpversei">Když si zajdu na předměstí<br/>
zvečera, mám někdy štěstí,<br/>
že narazím na pasáka,<br/>
jak mě přemlouvá a láká.<br/>
Na F. M’Curdyho Atkinsona<br/>
vzpomenu si, toho, co má<br/>
od kolena nohu z dřeva,<br/>
nosí sukýnku jak děva,<br/>
Skot je, žízeň neuhasí.<br/>
Spolu s Mageem říkává si:<br/>
na ženskou je hloupé skákat,<br/>
lepší pohonit si ptáka.</p>

<p class="mlptext">Jen si šprýmuj. Poznej sama sebe.</p>

<p class="mlptext">Zůstal pode mnou stát, kouká po mně, vtipálek. Taky zůstávám
stát.</p>

<p class="mlptext">– Truchlý komediante, zaúpěl Tur Mulligan. Synge odložil černý
oblek, aby byl přirozený. Černé jsou jen vrány, kněží a anglické uhlí.</p>

<p class="mlptext">Po rtech mu přeběhl úsměv.</p>

<p class="mlptext">– Z toho, co jsi napsal o té babici Gregoryové, je
Longworthovi úplně nanic. Ach, ty slídivý, pijácký, pijavčí jezovito! Ona ti
sežene místo v novinách a ty rovnou její slátaniny ztrháš. Copak jsi to nemohl
zaonačit po yeatsovsku?</p>

<p class="mlptext">Pitvorně sestupoval po schodech, nábožně prozpěvoval a ladně
se rozháněl rukama.</p>

<p class="mlptext">– Nejkrásnější kniha, jaká za naší doby vzešla z naší vlasti.
Připomíná člověku Homéra.</p>

<p class="mlptext">Pod schody se zastavil.</p>

<p class="mlptext">– Složil jsem hru pro komedianty, řekl se smrtelnou vážností.</p>

<p class="mlptext">Sloupová maurská síň s propletenými stíny. Právě skončil
maurský tanec s představiteli označenými iniciálou.</p>

<p class="mlptext3">Líbezně proměnlivými hlasy
předčítal Tur Mulligan ze své knížky:</p>

<p class="mlptextbez1radku1"><i class="calibre1">Jedenkaždý sám sobě chotí<br/>
neboli<br/>
Líbánky v hrsti<br/>
(národní imoralita o třech orgasmech)<br/>
Napsal<br/>
Mastikulka Mulligan</i></p>

<p class="mlptext4">S<span class="mlpznakkurziva11b"> </span>blahým
tatrmanským úsměškem se otočil po Štěpánovi a řekl:</p>

<p class="mlptext">– Zakuklení je, bohužel, průhledné. Poslouchej.</p>

<p class="mlptext3">Četl <span class="mlpznakkurziva11b">marcato:</span></p>

<p class="mlptext">– Postavy:</p>

<p class="mlptext">HONICZ KOTINSKI (zhuntovaný Polák)</p>

<p class="mlptext">FILCEK (pičulín)</p>

<p class="mlptext">MEDIK RÍŠA a MEDIK DAVID (dva ptáci jednou ranou)</p>

<p class="mlptext">KMOTRA GROGANOVÁ (roznašečka vody)</p>

<p class="mlptext"><span class="calibre19">KOŠTĚKOTKA ROZVERNICE a ROZÁLKA
(flundra z uhelného nábřeží)</span></p>

<p class="mlptext4">Zachechtal se, ležérně klátil
hlavou nahoru dolů, a sledován Štěpánem, kráčel a rozjařeně povídal stínům,
lidským duším:</p>

<p class="mlptext">– Ach, ta noc v Camdenské tančírně, kdy si dcery Erinu
zdvíhaly sukně, jak tě překračovaly, a ty jsi tam ležel v morušově skvrnitých,
hojněbarevných, hojných výzvratcích.</p>

<p class="mlptext">– Nejnevinnější syn Erinu, řekl Štěpán, před jakým je kdy
zdvíhaly.</p>

<p class="mlptext">Málem už prošel dveřmi, tu si všiml, že jde někdo za ním, a uhnul.</p>

<p class="mlptext">Rozejít se. Teď je vhodná chvíle. Kam potom? Odešel-li by dnes
Sokrates z domu. Vyšel-li by dnes večer Jidáš. Nač? To tkví v prostoru, k němuž
včas dojdu, neúprosně.</p>

<p class="mlptext">Má vůle: jeho vůle, která mi vzdoruje. Mezi nimi širá moře.</p>

<p class="mlptext">S úklonou a pozdravem mezi nimi prošel.</p>

<p class="mlptext">– Ještě jednou má úcta, řekl Tur Mulligan.</p>

<p class="mlptext">Sloupoví.</p>

<p class="mlptext">Tady jsem pozoroval ptáky, co mi věští. Ptačí Aengus.
Přicházejí, odcházejí. Včera v noci jsem létal. Létal jako nic. Lidé žasli.
Potom nevěstčí ulička. Podal mi meloun. Jen dál. Uvidíš.</p>

<p class="mlptext">– Věčný žid, s tatrmansky nábožnou úctou šeptl Tur Mulligan.
Viděls jeho oči? Pohlédl na tebe ku požádání. Jde, mořský muži, z tebe strach.
Ach, Čepeláku, jde o tebe. Vycpi si zadnici honzíkem.</p>

<p class="mlptext">Volskobrodské mravy.</p>

<p class="mlptext">Den. Sluneční trakař nad mostním obloukem.</p>

<p class="mlptext">Předešel je tmavý hřbet. Pardálím krokem ven, z brány, pod
ostny padací mříže.</p>

<p class="mlptext">Šli za ním.</p>

<p class="mlptext">Ještě mě urážej. Jen mluv dál.</p>

<p class="mlptext">Ve vlahém vzduchu se rýsovala nároží Kildare Street. Ptáci
nikde. Křehce stoupaly z kalenic dva chocholy dýmu a dál chocholatěly a hebkým
poryvem se hebce rozplynuly.</p>

<p class="mlptext">Přestaň zápolit. Pokoj druidských kněží hierofantických v Cymbelínovi;
oltář z širé země.</p>

<p class="mlpversei">Velebme bohy<br/>
a dýmu dejme stoupat k jejich nozdrám<br/>
z oltářů našich.</p>

<p class="mlphvezdicky">* * *</p>

<p class="mlptextbez1radku">Cestou po schodech z fary veledůstojný otec superior
John Conmee T. J. si vsunul ošoupané hodinky zpátky do kapsičky. Za pět minut
tři. Akorát čas projít se do Artane. Jakpak se ten chlapec jmenoval? Dignam,
bodejť. <span class="mlpznakkurziva11b">Vere dignum et justum est.</span><a href="../Text/odysseus_012.html#_ftn130" title="" class="pcalibre1 pcalibre msofootnotereference calibre16" id="_ftnref130"><i class="calibre1">[130]</i></a> Měl jsem
promluvit s bratrem Swanem. Dopis od pana Cunninghama. Bodejť. Podle možnosti
mu vyhovět. Dobrý praktický katolík: užitečný na misiích.</p>

<p class="mlptext">Loudavými přírazy se sunul na berlách jednonohý námořník a vrčel
pár not. Před klášterem milosrdných sester se zarazil a čepici se štítkem
nastrčil veledůstojnému Johnu Conmeeovi, aby mu dal almužnu. <span class="calibre17">Místo </span>almužny<span class="calibre17"> mu otec Conmee udělil požehnání, věděl totiž, že má</span> v peněžence
jenom stříbrnou korunu.</p>

<p class="mlptext">Otec Conmee přešel na Mountjoy Square. Zamyslil se, ale ne
nadlouho, nad vojáky a námořníky, kterým dělová koule ustřelila nohu, jak
dožívají někde v chudobinci, a nad slovy kardinála Wolseyho: <span class="mlpznakkurziva11b">Kdybych byl Bohu sloužil, jako jsem sloužil králi,
nebyl by mě On v starobě opustil.</span> Kráčel v stromovém stínu mihotavého
lupení a naproti němu šla žena pana poslance Davida Sheehyho.</p>

<p class="mlptext">– Moc dobře, otče. A vy, otče?</p>

<p class="mlptext">Otec Conmee že přímo báječně. Snad si zajede na léčení do
Buxtonu. A co synáčkové, prospívají v Belvederu? Jistě? Otec Conmee to že rád slyší.
A co pan Sheehy? Pořád v Londýně. Sněmovna ještě zasedá, toť se ví. Je krásně,
přímo nádherně. Ano, otec Bernard Vaugh snad zase přijede kázat. To ano: moc se
mu to povedlo. Opravdu báječný.</p>

<p class="mlptext">Otec Conmee že je rád, jak dobře žena pana poslance Davida
Sheehyho vypadá, ať prosím pana poslance Davida Sheehyho pozdravuje. Ano,
určitě se zastaví.</p>

<p class="mlptext">– Na shledanou, paní Sheehyová.</p>

<p class="mlptext">Při loučení otec Conmee smekl cylindr před černými korálky na
její mantile, na slunci inkoustově blýskavými. Na odchodu se ještě jednou
usmál. Věděl, že si předtím vyčistil zuby pastou z arekového ořechu.</p>

<p class="mlptext">Otec Conmee kráčel dál a při chůzi se usmíval, protože si
vzpomněl, jaké má otec Bernard Vaugh šibalské oči a jaký pepický hlas.</p>

<p class="mlptext">– Piláte! Cože tý čeládce nezatrhneš ten randál?</p>

<p class="mlptext">Ale horlivec. To je. A svým způsobem moc užitečný. Málo
platné. Irsko prý má rád a má rád Iry. A z lepší rodiny, kdo by to řekl.
Welšské, zdá se.</p>

<p class="mlptext">Aby nezapomněl. Ten dopis otci provinciálovi.</p>

<p class="mlptext">Na rohu Mountjoy Square zastavil otec Conmee tři školáčky.
Ano: jsou z Belvederu. Z toho domečku: to jo. A jestlipak se dobře učí? Mhm. To
je dobře. A jakpak se on jmenuje? Jack Sohan. A on. Ger. Gallaher. A ten druhý
špunt? Ten se jmenuje Brunny Lynam. To se jmenuje moc pěkně.</p>

<p class="mlptext">Z náprsní kapsy podal otec Conmee mladému pánu Brunnymu
Lynamovi dopis a prstem ukázal na červenou schránku na rohu Fitzgibbon Street.</p>

<p class="mlptext">– Ale ne aby ses, mládenečku, řekl, taky vhodil do schránky.</p>

<p class="mlptext">Hoši se šesteroočně koukli po otci Conmeeovi a dali se do
smíchu.</p>

<p class="mlptext">– No né.</p>

<p class="mlptext">– Tak ukaž, jestli umíš odeslat dopis, řekl otec Conmee.</p>

<p class="mlptext">Mladý pán Brunny Lynam se rozběhl přes ulici a dopis otce
Conmeeho otci provinciálovi vložil do otvoru ostře červené schránky, otec
Conmee se usmál a kývl hlavou a znovu se usmál a kráčel dál po východní straně
Mountjoy Square.</p>

<p class="mlptext">Pan Denis J. Maginni, profesor tance atd., na sobě cylindr,
sivý šosák s hedvábnými revéry, kanárkové rukavice a špičaté lakýrky, nesl se
nadmíru vážně, a jak na rohu Dignant’s Court míjel lady Maxwellovou, uhnul až
ke kraji.</p>

<p class="mlptext">Že to byla paní M’Guinnessová?</p>

<p class="mlptext">Statná, stříbrovlasá paní M’Guinnessová se z protějšího
chodníku, po němž s úsměvem kráčela, otci Conmeemu uklonila. A otec Conmee se
usmál a pozdravil. Poklona.</p>

<p class="mlptext">Má pěkné držení. Trochu jako skotská královna Marie. A přitom
má zastavárnu. Inu! Takové… jak to jenom říct… takové královské vystupování.</p>

<p class="mlptext">Otec Conmee kráčel po Great Charles Street a mrkl vlevo po
zavřeném svobodném kostele. Promluví (dá-li Pánbůh) důstojný pán bakalář T. R.
Green. Říká se mu uživatel. Užívá této příležitosti, aby řekl několik slov.
Člověk musí být milosrdný. Nezdolná nevědomost. Dělají, nač jim rozum stačí.</p>

<p class="mlptext">Otec Conmee zahnul za roh a kráčel po Severní okružní silnici.
Divná věc, že na takové důležité trati není tramvaj. Rozhodně by měla být.</p>

<p class="mlptext">Z Richmond Street přešla přes ulici tlupa školáků s brašnami
na zádech. Všichni smekli usmolenou čapku. Nejednoho z nich otec Conmee
blahosklonně pozdravil. Žáci školských bratří.</p>

<p class="mlptext">Jak kráčel otec Conmee dál, zprava ucítil kadidlo. Kostel sv.
Josefa, Portland Row. Pro starší a ctnostné ženské. Otec Conmee smekl před
Nejsvětější svátostí. Ctnostné: občas bývají taky zlostné.</p>

<p class="mlptext">Poblíž Aldboroughova paláce si otec Conmee vzpomněl na toho
rozmařilého aristokrata. Teď jsou z toho kanceláře či co.</p>

<p class="mlptext">Otec Conmee vykročil po North Strand Road a sklidil pozdrav od
pana Williama Gallaghera, rozkročeného ve dveřích krámu. Otec <span class="calibre17">Conmee pana Williama Gallaghera pozdravil a zachytil
vůně vanoucí z bochňů slaniny a objemných sudů másla. Minul Groganovu trafiku</span>,
opíraly se o ni stojánky s nejnovějšími zprávami a vyprávěly o strašné
newyorské katastrofě. V Americe se to děje napořád. Nešťastníci, že tak bez
přípravy umřou. Snad přece vzbuzení dokonalé lítosti.</p>

<p class="mlptext">Otec Conmee přešel kolem výčepu Daniela Bergina, před okny
lelkovali dva nezaměstnaní. Pozdravili ho a sklidili od něho pozdrav.</p>

<p class="mlptext">Otec Conmee minul pohřební ústav H. J. O’Neilla, kde Fňukal
Kelleher zběžně sčítal sloupce v účetním deníku a přitom žvýkal stéblo sena.
Strážník na pochůzce pozdravil otce Conmeea a otec Conmee pozdravil strážníka.
U uzenáře Youkstettera si otec Conmee všiml uzenic, jitrnic a jelit a klobás,
pěkně stočených do spirál.</p>

<p class="mlptext">Pod stromy Charleville Mallu uviděl otec Conmee zakotvenou
bárku s rašelinou, tahouna se svěšenou hlavou, bárkaře v špinavém slamáku, jak
sedí uprostřed člunu, pokuřuje a kouká nad sebe na topolovou větev. Idylické: a
otec Conmee rozvažoval nad prozíravostí Stvořitele, který učinil v močálech
rašelinu, aby se tam mohla vykopávat a dopravovat do měst i vesniček a na oheň
rozdělávat v domech chuďasů.</p>

<p class="mlptext">Na Newcomenském mostě veledůstojný pán John Conmee T. J. z <span class="calibre17">kostela sv. Fratiška Xaverského v horní Gardiner
Street nastoupil na tramvaj</span>, mířící ven z města.</p>

<p class="mlptext">Z tramvaje mířící do města vystoupil důstojný pán Nicholas
Dudley C. C. z kostela sv. Háty v severní William Street a pustil se na
Newcomenský most.</p>

<p class="mlptext"><span class="calibre19">U Newcomenského mostu
nastoupil otec Conmee do tramvaje mířící ven z města, nerad totiž chodil pěšky
po mazlavé cestě podél Mud Islandu.</span></p>

<p class="mlptext">Otec Conmee usedl do koutka tramvaje, modrou jízdenku pečlivě
zasunul do otvoru buclaté kozinkové rukavice, kdežto z druhé buclaté dlaně v kozinkové
rukavici střásl do peněženky čtyři šilinky, šestipenci a pět pencí. Jak míjel
břečťanový kostel, přemýšlel o tom, že když člověk lehkomyslně jízdenku zahodí,
obyčejně se objeví kontrolor. Na tak krátkou a levnou cestu připadali otci
Conmeeovi ti, co s ním jeli ve voze, až příliš škrobení. Otec Conmee měl rád
vlídnou důstojnost.</p>

<p class="mlptext">Bylo poklidno. Brýlatý pán naproti otci Conmeeovi dokončil
výklad a sklopil zrak. Snad jeho žena, usoudil otec Conmee. Zívnutíčkem se ženě
brýlatého pána pootevřela ústa. Zdvihla ruku v rukavičce, maloučko zívla a ručkou
v rukavičce si poklepala na zející ústa a drobounce, líbezně se usmála.</p>

<p class="mlptext">Otec Conmee si ve voze všiml její voňavky. A také si všiml,
jak ten nemotora naproti ní sedí na samém krajíčku.</p>

<p class="mlptext">U oltářní mřížky má on, otec Conmee, co dělat, aby vložil
hostii do úst nemotornému staříkovi, kterému se třese hlava.</p>

<p class="mlptext">U Annesleyského mostu tramvaj zastavila, a když už se
rozjížděla, najednou vstala ze sedadla nějaká stařena, že vystoupí. Průvodčí
zatáhl za zvonek, a tak jí vůz zastavil. Hrnula se ven s košem a s nákupní
taškou: otec Conmee se díval, jak průvodčí jí, koši a tašce pomáhá dolů: a protože
málem přejela platnou jízdenku za penny, pomyslil si o ní otec Conmee, zase
nějaká dobrá duše, které se musí dvakrát říct<span class="mlpznakkurziva11b">,
jděte v pokoji, děťátko,</span> že dostala rozhřešení, <span class="mlpznakkurziva11b">modlete se za mě. </span>Však ony, chuděry, užijí v životě
tolik trampot, tolik soužení.</p>

<p class="mlptext">Tlustými negerskými pysky se z plakátových tabulí na otce
Conmeeho štířil pan Eugene Stratton.</p>

<p class="mlptext">Otec Conmee pomyslil na duše černých a hnědých a žlutých a na
své kázání o svatém Petru Claverovi T. J. a na africké misie a na propagaci
víry a na milióny černých a hnědých a žlutých duší, kterým se nedostalo křtu
vodou, až jako zloděj v noci přijde poslední hodinka. Ta kniha belgického
jezuity <span class="mlpznakkurziva11b">Le Nombre des Élus</span><a href="../Text/odysseus_012.html#_ftn131" title="" class="pcalibre1 pcalibre msofootnotereference calibre16" id="_ftnref131"><i class="calibre1">[131]</i></a> má, jak
se jemu, otci Conmeemu, zdá, rozumné jádro. Jsou jich milióny lidských duší,
které Bůh stvořil k obrazu a podobenství svému a kterým se (z božího dopuštění)
nedostalo víry. A přece jsou to boží duše od Boha stvořené. Škoda, jak se jemu,
otci Conmeeovi, zdá, všechny je ztratit, takřka promarnit.</p>

<p class="mlptext">Na zastávce u Howth Road otec Conmee vystoupil, sklidil od
průvodčího pozdrav a sám taky pozdravil.</p>

<p class="mlptext">Na Malahide Road bylo klidno. Ulice i její jméno otci
Conmeeovi lahodily. Vesele vyzvánějí v Malahide. Lord Talbot de Malahide, přímý
dědičný lord admirál panství Malahide a přilehlých moří. Byl povolán do zbraně
a ona se za jediný den stala nevěstou, ženou a vdovou. Bylo to starosvětské
živobytí, roduvěrné časy na utěšených panstvích, dávné časy v baronii.</p>

<p class="mlptext">Otec Conmee kráčel a myslil na svou knížku <span class="mlpznakkurziva11b">Dávné časy v baronii</span> a na knížku, jaká by se dala
napsat o jezuitských ústavech a o Mary Rochfortové, dceři lorda Moleswortha,
první hraběnce belvederské.</p>

<p class="mlptext">Lhostejná paní, nemladá, se samotinká prochází po břehu Lough
Ennelu, Mary, první hraběnka belvederská, lhostejně se navečer prochází a neleká
se vydřího šplíchnutí. Kdopak může vědět pravdu? Ani žárlivý lord Belvedere,
ani její zpovědník, jestliže nedokonala cizoložství, <span class="mlpznakkurziva11b">ejaculatio seminis intervas naturale mulieris</span><a href="../Text/odysseus_012.html#_ftn132" title="" class="pcalibre1 pcalibre msofootnotereference calibre16" id="_ftnref132"><i class="calibre1">[132]</i></a><span class="mlpznakkurziva11b">,</span> s manželovým bratrem. Jestliže zcela
nezhřešila, po způsobu žen se vyzpovídá jen napolo. Jen Bůh to ví a ona a on,
manželův bratr.</p>

<p class="mlptext">Otec Conmee myslil na tyranský chtíč, nicméně potřebný
pozemskému lidskému plemeni; a o cestách božích, které nejsou cesty naše.</p>

<p class="mlptext">Don John Conmee se prochází a pohybuje v dávné době. Je
shovívavý a všemi vážený. V duchu nosí zpovědní tajemství a v navoskovaném
salóně, se sytými ovocnými girlandami na stropě, usmívá se na usměvavé urozené
tváře. A dlaň k dlani, urozeného k urozené, tak svazuje don John Conmee ruku
nevěsty a ženicha.</p>

<p class="mlptext">Bylo nádherně.</p>

<p class="mlptext">Vrátky v poli zahlédl otec Conmee lán zelí, které mu
nařasenými dolními listy dělalo pukrle. Na obloze zahlédl stádo bílých obláčků,
zvolna se ubírajících po větru. <span class="mlpznakkurziva11b">Moutonner</span><a href="../Text/odysseus_012.html#_ftn133" title="" class="pcalibre1 pcalibre msofootnotereference calibre16" id="_ftnref133"><i class="calibre1">[133]</i></a><span class="mlpznakkurziva11b">,</span> jak říkají Francouzi. Familiární a trefný
výraz.</p>

<p class="mlptext"><span class="calibre17">Při odříkávání breviáře
pozoroval otec Conmee, jak táhne stádo beránků za Rathcoffey. Strniště na
clongoweském poli mu šimralo kotníky v tenkých ponožkách. Zvečera tam kráčel a odříkával
breviář a poslouchal pokřik hrajících chlapeckých družstev, mladistvý pokřik v
pokojném večeru. On je jejich otec: vládne jim mírně.</span></p>

<p class="mlptext">Otec Conmee stáhl rukavice a vytáhl breviář s červenou
ořízkou. Slonovinová záložka mu označovala stránku.</p>

<p class="mlptext">Nóna. Už před obědem ji měl odříkat. Jenže za ním přišla lady
Maxwellová.</p>

<p class="mlptext">Otec Conmee odříkal v duchu a pokřižoval se na prsou. <span class="mlpznakkurziva11b">Deus in adiutorium.</span><a href="../Text/odysseus_012.html#_ftn134" title="" class="pcalibre1 pcalibre msofootnotereference calibre16" id="_ftnref134"><i class="calibre1">[134]</i></a></p>

<p class="mlptext">Kráčel poklidně a mlčky odříkával nónu, kráčel a odříkával, až
došel k <span class="mlpznakkurziva11b">Res </span>v<span class="mlpznakkurziva11b"> Beati immaculati: Principium verborum tuorum veritas:
in aeternum omnia iudicia iustitiae tuae.</span><a href="../Text/odysseus_012.html#_ftn135" title="" class="pcalibre1 pcalibre msofootnotereference calibre16" id="_ftnref135"><i class="calibre1">[135]</i></a></p>

<p class="mlptext">Z díry v živém plotě vyšel nějaký uřícený mladík a za ním
nějaká mladice s rozkývanými sedmikrásami v ruce. Mladík rázně smekl čapku:
mladice se rázně shýbla a zvolna a důkladně si ze světlé sukně sundávala
přichycenou větévku.</p>

<p class="mlptext">Otec Conmee jim oběma se vší vážností požehnal a obrátil tenký
list v breviáři. <span class="mlpznakkurziva11b">Sin: Principes persecuti sunt me
gratis: et a verbis tuis formidavit cor meum.</span><a href="../Text/odysseus_012.html#_ftn136" title="" class="pcalibre1 pcalibre msofootnotereference calibre16" id="_ftnref136"><i class="calibre1">[136]</i></a></p>

<p class="mlphvezdicky"><span class="mlpznakkurziva11b">* * *</span></p>

<p class="mlptextbez1radku">Fňukal Kelleher sklapl dlouhý účetní deník a malátným
okem zavadil o smrkové víko na rakev, postavené v koutě jako stráž. Trhnutím se
narovnal, popošel k němu, otočil jím kolem osy, prohlédl si jeho tvar i mosazné
kování. Dál žvýkal stéblo sena, víko odložil a odešel ke dveřím. Střechu
klobouku si stáhl, takže mu zacláněla oči, a opřen o veřeje tam lelkoval.</p>

<p class="mlptext">Na Newcomenském mostě přestoupil otec John Conmee do tramvaje
na Dollymount.</p>

<p class="mlptext">Fňukal Kelleher si dal nehorázné boty křížem, a klobouk
stažený do očí, civěl a žvýkal stéblo sena.</p>

<p class="mlptext">Strážník 57C se na pochůzce zastavil, aby si popovídal.</p>

<p class="mlptext">– To máme hezky, pane Kellehere.</p>

<p class="mlptext">– Jojo, řekl Fňukal Kelleher.</p>

<p class="mlptext">– Je dusno, řekl strážník.</p>

<p class="mlptext">Bezhlasně vyplivl Fňukal Kelleher sennou šťávu, až mu obloukem
tryskla z úst, v tu chvíli, co z okna v Eccles Street nějaká štědrá bílá paže
vymrštila peníz.</p>

<p class="mlptext">– Copak je nového? zeptal se.</p>

<p class="mlptext">– Včera večer jsem s tím dotyčným mluvil, řekl tlumeně
strážník.</p>

<p class="mlphvezdicky">* * *</p>

<p class="mlptextbez1radku">Jednonohý námořník se přebelhal za MacConnellovo
nároží, obešel Rabbaiottiho zmrzlinářský vozík a trhaně se pustil po Eccles
Street. Nevlídně zavrčel směrem k Larrymu O’Rourkovi, bez kabátu rozkročenému
ve dveřích.</p>

<p class="mlptext">– <span class="mlpznakkurziva11b">Za Anglii…</span></p>

<p class="mlptext">Rázně se přehnal kolem Katey a Boody Dedalových, zastavil se a
zavrčel:</p>

<p class="mlptext">– <span class="mlpznakkurziva11b">za vlast a krásku.</span></p>

<p class="mlptext">Bledé ztrhané tváři J. J. O’Molloyově bylo řečeno, že je pan
Lambert ve skladišti s nějakým návštěvníkem.</p>

<p class="mlptext">Tlustá dáma postála, vyndala z peněženky měďák a pustila do
nastavené čapky. Námořník na poděkování zabručel a kysele koukl po nevšímavých
oknech, sklopil hlavu a o čtyři rázné kroky se zas postrčil vpřed.</p>

<p class="mlptext">Zastavil se a zlostně zavrčel:</p>

<p class="mlptexti">– Za Anglii…</p>

<p class="mlptext">Dva bosí kluci, cucající dlouhé plátky sladkého dřeva, postáli
poblíž něho, a žlutě uslintaná ústa dokořán, čuměli mu na pahýl nohy.</p>

<p class="mlptext"><span class="calibre19">Ráznými přírazy se zas
posunul vpřed, zastavil se, zdvihl hlavu k oknu </span><span class="calibre17">a zhluboka zaskučel:</span></p>

<p class="mlptext">– <span class="mlpznakkurziva11b">za vlast a krásku.</span></p>

<p class="mlptext"><span class="calibre15">Bujný líbezný švitořivý
hvizd se ozval ještě několik taktů a umlkl. Na okně se odsunula roleta. Z okenice
se smekla a spadla dolů cedulka <span class="mlpznakkurziva11b">Nezařízené pokoje
k pronajmutí.</span> Očím zasvitla a byla spatřena buclatá nahá štědrá paže,
nořící se z bílého živůtku a napjatých ramínek. Ženská ruka vymrštila peníz
přes železnou ohrádku. Padl na chodník.</span></p>

<p class="mlptext">Jeden kluk se za ním rozběhl, sebral ho a pustil pouličnímu
zpěvákovi do čapky a řekl:</p>

<p class="mlptext">– Tady, prosím.</p>

<p class="mlphvezdicky">* * *</p>

<p class="mlptextbez1radku">Katey a Boody Dedalovy vrazily do dveří kuchyně
zanesené parou.</p>

<p class="mlptext">– Ty knihy jsi udala? zeptala se Boody.</p>

<p class="mlptext">Dvakrát zmáčkla Maggy na kamnech vařečkou šedavý chuchvalec
pod bublavé mydliny a utřela si čelo.</p>

<p class="mlptext">– Nic za ně nechtěli dát, řekla.</p>

<p class="mlptext">Otec Conmee se procházel po Clongoweských polích a strniště mu
šimralo kotníky v tenkých ponožkách.</p>

<p class="mlptext">– Kdes to zkoušela? zeptala se Boody.</p>

<p class="mlptext">– U M’Guinnessové.</p>

<p class="mlptext">Boody dupla a školní brašnu hodila na stůl.</p>

<p class="mlptext">– Tlamu jí rozbít!</p>

<p class="mlptext">Katey přistoupila ke kamnům a zamžourala.</p>

<p class="mlptext">– Copak je v tom hrnci? zeptala se.</p>

<p class="mlptext">– Košile, řekla Maggy.</p>

<p class="mlptext">Boody křikla vztekle:</p>

<p class="mlptext">– Krindapána, a k jídlu nemáš nic?</p>

<p class="mlptext">Cípkem špinavé sukně nazvedla Katey víko na kotlíku a zeptala
se:</p>

<p class="mlptext">– A co je to tady?</p>

<p class="mlptext">Místo odpovědi vytryskl hustý čoud.</p>

<p class="mlptext">– Hrachová polívka, řekla Maggy.</p>

<p class="mlptext">– Odkud ji máš? zeptala se Katey.</p>

<p class="mlptext">– Od sestry Mary Patricie, řekla Maggy.</p>

<p class="mlptext">Sluha zatřepal zvonkem.</p>

<p class="mlptext">– Cylilink!</p>

<p class="mlptext">Boody usedla ke stolu a hladově řekla:</p>

<p class="mlptext">– Tak nám ji podej.</p>

<p class="mlptext">Maggy nalila z kotle do misky hustou žlutou polévku. Katey,
usazená <span class="calibre17">naproti Boody, podala si špičkou
prstu do úst roztroušené drobty a klidně</span> řekla:</p>

<p class="mlptext">– Aspoň že něco máme. Kdepak je Dilly?</p>

<p class="mlptext">– Šla naproti otci, řekla Maggy.</p>

<p class="mlptext">Boody podotkla, jak si drobila kousky chleba do žluté polévky:</p>

<p class="mlptext">– Otče náš, jenž nejsi na nebesích.</p>

<p class="mlptext">Při nalévání žluté polévky do Kateyiny misky ji Maggy okřikla:</p>

<p class="mlptext">– Boody! Že se nestydíš!</p>

<p class="mlptext">Člunek, smačkaný zahozený leták, přichází Eliáš, zlehka
ujížděl po Liffey, pod železniční most vedlejší trati, prolétl peřeje, kde voda
drhla kolem mostních pilířů, plul na východ kolem lodních trupů a kotevních
řetězů, mezi starými doky celnice a Georgeovým nábřežím.</p>

<p class="mlphvezdicky">* * *</p>

<p class="mlptextbez1radku">Blondýnka od Thorntona vystlala proutěný košík
šustivou vycpávkou. Bivoj Boylan jí podal láhev ovinutou růžovým hedvábným
tenkým papírem a sklenku.</p>

<p class="mlptext">– Nejprve tam laskavě dejte tohle, řekl.</p>

<p class="mlptext">– Prosím, řekla blondýnka, a navrch ovoce.</p>

<p class="mlptext">– Správně, fešulindo, řekl Bivoj Boylan.</p>

<p class="mlptext">Střídavě hlavičkou a stopkou pěkně narovnala kypré hrušky a proložila
je zrale zardělými broskvemi.</p>

<p class="mlptext">Bivoj Boylan v nových tříslově hnědých střevících chodil sem
tam po ovocně vonícím krámě, bral ovoce do ruky, dužnatá i červená rajčátka,
rýhovaná i buclatá, a voněl k nim.</p>

<p class="mlptext">Ve vysokých bílých cylindrech táhli před ním H. E. L. Y.,
minuli Tangerskou uličku a trmáceli se dál k cíli.</p>

<p class="mlptext">Najednou se odtrhl od hrstky jahod, vylovil z kapsičky zlaté
hodinky a podržel si je před oči, pokud řetízek stačil.</p>

<p class="mlptext">– Mohly by se poslat tramvají? A hned?</p>

<p class="mlptext">Pod Merchantovým podloubím nějaký tmavý hřbet přehraboval na
pojízdném vozíku knížky.</p>

<p class="mlptext">– Jistěže, prosím. Je to ve středu města?</p>

<p class="mlptext">– To je, řekl Bivoj Boylan. Deset minut odtud.</p>

<p class="mlptext">Blondýnka mu podala blanket na adresu a tužku.</p>

<p class="mlptext">– Napište prosím laskavě adresu.</p>

<p class="mlptext">Bivoj Boylan jí adresu na pultě napsal a přistrčil k ní.</p>

<p class="mlptext">– Pošlete to laskavě ihned. Je to pro nemocnou.</p>

<p class="mlptext">– Ano prosím. Pošlu, prosím.</p>

<p class="mlptext">Bivoj Boylan rozmarně zacinkal spropitným v kapse u kalhot.</p>

<p class="mlptext">– Co budu dlužen? zeptal se.</p>

<p class="mlptext">Tenkými prsty počítala blondýnka ovoce.</p>

<p class="mlptext">Bivoj Boylan jí koukal do výstřihu u blůzky. Žabec. Ze štíhlé
vázičky si vyndal rudý karafiát.</p>

<p class="mlptext">– A ten pro mě? zeptal se dvorně.</p>

<p class="mlptext">Blondýnka po něm úkosem koukla, jak ze škatulky, kravatu
trochu nakřivo, zapýřila se.</p>

<p class="mlptext">– Prosím, řekla.</p>

<p class="mlptext">Šibalsky skloněna, znovu počítala kypré hrušky a zardělé
broskve.</p>

<p class="mlptext">Ještě zálibněji jí Bivoj Boylan koukal za blůzku, stonek rudé
květiny v usměvavých zubech.</p>

<p class="mlptext">– Mohl bych vám, slečinko, někdy brnknout? zeptal se
šelmovsky.</p>

<p class="mlphvezdicky1">* * *</p>

<p class="mlptextbez1radku">– <span class="mlpznakkurziva11b">Ma!</span> řekl
Almidano Artifoni.</p>

<p class="mlptext">Přes Štěpánovo rameno čuměl na Goldsmithovu vyboulenou palici.</p>

<p class="mlptext">Zvolna projížděly kolem dva vozy turistů, vpředu seděly ženské
a nenuceně se přidržovaly držadel. Bledule. Kolem těch kádeček nenuceně mužské
paže. Od Trojické koleje se zadívali na slepé sloupořadí Irské banky, kde vrkúvrkúvrkotali
holubi.</p>

<p class="mlptext">– <span class="mlpznakkurziva11b">Anch’io ho avuto di queste
idee,</span> řekl Almidano Artifoni, <span class="mlpznakkurziva11b">quand’ero
giovine come Lei. Eppoi mi sono convinto che il mondo è una bestia. È peccato.
Perchè la sua voce… sarebbe un cespite di rendita, via. Invece, Lei si
sacrifica.</span><a href="../Text/odysseus_012.html#_ftn137" title="" class="pcalibre1 pcalibre msofootnotereference calibre16" id="_ftnref137"><i class="calibre1">[137]</i></a></p>

<p class="mlptext">– <span class="mlpznakkurziva11b">Sacrifizio incruento,</span><a href="../Text/odysseus_012.html#_ftn138" title="" class="pcalibre1 pcalibre msofootnotereference calibre16" id="_ftnref138"><i class="calibre1">[138]</i></a> usmál se
Štěpán a zlehka od prostředka houpavě komíhal jasanovou holí.</p>

<p class="mlptext">– <span class="mlpznakkurziva11b">Speriamo,</span> bodře se
ozval kulatý oknírovaný obličej. <span class="mlpznakkurziva11b">Ma, dia retta a me.
Ci rifletta.</span><a href="../Text/odysseus_012.html#_ftn139" title="" class="pcalibre1 pcalibre msofootnotereference calibre16" id="_ftnref139"><i class="calibre1">[139]</i></a></p>

<p class="mlptext">U přísné kamenné ruky Grattanovy, velící stát, vyklopila
inchicorská tramvaj nespořádané skotské horáky z vojenské kapely.</p>

<p class="mlptext">– <span class="mlpznakkurziva11b">Ci rifletterò,</span><a href="../Text/odysseus_012.html#_ftn140" title="" class="pcalibre1 pcalibre msofootnotereference calibre16" id="_ftnref140"><i class="calibre1">[140]</i></a> řekl
Štěpán a pohledem se svezl na tuhou nohavici.</p>

<p class="mlptext">– <span class="mlpznakkurziva11b">Ma, sul serio, eh?</span><a href="../Text/odysseus_012.html#_ftn141" title="" class="pcalibre1 pcalibre msofootnotereference calibre16" id="_ftnref141"><i class="calibre1">[141]</i></a> řekl
Almidano Artifoni.</p>

<p class="mlptext">Důkladnou rukou pevně stiskl Štěpánovi dlaň. Lidské oči.
Pátravě se na něho upřely a rázem se zahleděly po dalkeyské tramvaji.</p>

<p class="mlptext">– <span class="mlpznakkurziva11b">Eccolo,</span> vlídně vyhrkl
Almidano Artifoni. <span class="mlpznakkurziva11b">Venga a trovarmi e ci pensi.
Addio, caro.</span><a href="../Text/odysseus_012.html#_ftn142" title="" class="pcalibre1 pcalibre msofootnotereference calibre16" id="_ftnref142"><i class="calibre1">[142]</i></a></p>

<p class="mlptext">– <span class="mlpznakkurziva11b">Arrivederla, maestro,</span> řekl
Štěpán, a jakmile se mu uvolnila ruka, smekl. <span class="mlpznakkurziva11b">E
grazie.</span><a href="../Text/odysseus_012.html#_ftn143" title="" class="pcalibre1 pcalibre msofootnotereference calibre16" id="_ftnref143"><i class="calibre1">[143]</i></a></p>

<p class="mlptext">– <span class="mlpznakkurziva11b">Di che?</span> řekl Almidano
Artifoni. <span class="mlpznakkurziva11b">Scusi, eh? Tante belle cose!</span><a href="../Text/odysseus_012.html#_ftn144" title="" class="pcalibre1 pcalibre msofootnotereference calibre16" id="_ftnref144"><i class="calibre1">[144]</i></a></p>

<p class="mlptext">V důkladných nohavicích cupal Almidano Artifoni za dalkeyskou
tramvají a zdviženou taktovkou ze svinutých not dával znamení. Marně cupal,
marně mával v chumlu holokolenatých skotských moníků, pronášejících branou
Trojické koleje své nástroje.</p>

<p class="mlphvezdicky">* * *</p>

<p class="mlptextbez1radku">Slečna Dunnová si schovala až vzadu do zásuvky <span class="mlpznakkurziva11b">Ženu v bílém,</span> vypůjčenou z capelstreetské
knihovny, a na psací stroj nasadila křiklavě barevný dopisní papír.</p>

<p class="mlptext">Moc záhadného je v ní. Je zamilovaný do ní, do Marion? Vrátím
ji a vypůjčím si jinou, od Mary Cecil Hayeové.</p>

<p class="mlptext">Kotouček se svezl po žlábku, zakymácel se, uklidnil a mrkl po
nich: šestka.</p>

<p class="mlptext">Slečna Dunnová vyklepala na klapkách.</p>

<p class="mlptext">– 16. června 1904.</p>

<p class="mlptext">Čtveřice živých reklam ve vysokých bílých cylindrech se
prosmekla mezi Monypenyho nárožím a podstavcem, na němž socha Wolfa Tona
nestála, a v zákrytu H. E. L. Y. se zas plahočila, odkud přišla.</p>

<p class="mlptext"><span class="calibre17">Zahleděla se na velikánský
plakát s rozkošnou subretou Marií Kendallovou a lenivě opřena dozadu čmárala do
bloku šestnáctky a velká es. Vlasy jak hořčice a našminkované líce. Moc hezky
nevypadá, to ne. A jak si nadzvedá tu sukýnku. Jestlipak ten mládenec přijde
dnes k muzice? Kdyby si tak švadlena dala říct a ušila mi takovou sukni jako
Zuzce Naglové. Senzační. Oči na ní mohl nechat Shannon s ostatními frajery z veslařského
klubu. Propánička, snad mě tady nenechá až do sedmi.</span></p>

<p class="mlptext">Do ucha jí surově zadrnčel telefon.</p>

<p class="mlptext">– Haló. Ano prosím. Prosím ne. Ano prosím. Po páté jim
zavolám. Jenom ty dva prosím, do Belfastu a do Liverpoolu. Dobře. Když se tedy
nevrátíte, mohu po šesté odejít. Ve čtvrt na sedm. Ano prosím. Dvacet sedm a šest.
Já mu to řeknu. Ano: jedna, sedm, šest.</p>

<p class="mlptext">Načmárala na obálku tři číslice.</p>

<p class="mlptext">– Pan Boylan! Haló. Hledal vás tady ten pan redaktor ze <span class="mlpznakkurziva11b">Sportu.</span> Ano, pan Lenehan. O čtvrté prý bude v Ormondu.
Ne prosím. Ano prosím. Po páté jim zavolám.</p>

<p class="mlphvezdicky">* * *</p>

<p class="mlptextbez1radku">V blikotu malinké louče se dva růžové obličeje
otočily.</p>

<p class="mlptext">– Kdo je? zeptal se Ned Lambert. Jsi to ty, Crotty?</p>

<p class="mlptext">– Tárum fárum, ozval se někdo, jak nohou vyhmatával schod.</p>

<p class="mlptext">– Nazdar, Jacku, tak jsi to přece ty, řekl Ned Lambert a pod
mihotavou klenbou mu na pozdrav zdvihl ohebnou tyčku. Jen dál. Opatrně.</p>

<p class="mlptext">Dlouhým mírným plamenem dohořela v zdvižené pastorově ruce
vosková sirka a byla upuštěna. U nohou jim potuchl její rudý oharek: obestřela
je plesnivina.</p>

<p class="mlptext">– Zajímavé! vybranou mluvou se ozvalo ve tmě.</p>

<p class="mlptext">– Ano prosím, řekl bodře Ned Lambert. Stojíme v památné
poradní síni mariánského opatství, kde se r. 1534 vzbouřil Hedvábný Tomáš. Je
to nejpamátnější místo z celého Dublinu. Chystá se o tom brzo napsat O’Madden
Burke. Až do unie byla naproti Irská banka, a než si židi postavili na Adelaide
Road novou synagogu, tady byl jejich původní templ. Ty jsi tu, Jacku, ještě
nebyl, co?</p>

<p class="mlptext">– Ne, Nede.</p>

<p class="mlptext">– Jestli mě paměť neklame, odjel pak na koni po Dame Walk,
ozvalo se vybranou mluvou. Sídlo Kildarů bylo v Thomas Court.</p>

<p class="mlptext">– Pravda, řekl Ned Lambert. Svatá pravda.</p>

<p class="mlptext">– Jestli tedy laskavě dovolíte, řekl pastor, příště si snad…</p>

<p class="mlptext">– Samozřejmě, řekl Ned Lambert. Jen si přineste aparát, kdy
chcete. Ty pytle z oken dám odklidit. Můžete si to vyblejsknout odtud nebo
odtamtud.</p>

<p class="mlptext">V dosud šerém světle chodil sem tam a laťkou ťukal na pytle
zrní a na schůdná místa na podlaze.</p>

<p class="mlptext">Až na šachovnici splýval z dlouhé tváře vous i pohled.</p>

<p class="mlptext">– Jsem vám, pane Lamberte, upřímně vděčný, řekl pastor. Nebudu
vás okrádat o drahocenný čas…</p>

<p class="mlptext">– Co vás nemá, řekl Ned Lambert. Zaskočte si sem, kdy chcete.
Třeba příští týden. Vidíte na cestu?</p>

<p class="mlptext">– Ano, ano. Má úcta, pane Lamberte. Jsem rád, že jsem vás
poznal.</p>

<p class="mlptext">– Potěšení na mé straně, prosím, odpověděl Ned Lambert.</p>

<p class="mlptext">Vyprovodil návštěvníka až k východu a tyčkou vířivě mrštil
mezi sloupy. Zvolna se pak s J. J. O’Molloyem ubíral do mariánského opatství,
kde na valníky nakládali povozníci pytle svatojánského chleba a kokosové
moučky, O‘ Connor, Wexford.</p>

<p class="mlptext">Postál a přečetl si vizitku, kterou držel v ruce.</p>

<p class="mlptext">– Ctihodný pán Hugh C. Love, Rathcoffey. Nynější adresa:
Kostel sv Michala, Sallins. Příjemný mladík. Píše prý knížku o Fitzgeraldech. V
historii se věru vyzná.</p>

<p class="mlptext">Zvolna a důkladně si mladice sundávala přichycenou větévku ze
světlé sukně.</p>

<p class="mlptext"><span class="calibre17">– Už jsem si myslel, že
chystáš nové prachové spiknutí, řekl J. J. O’Molloy</span><span class="calibre26">.</span></p>

<p class="mlptext">Ned Lambert luskl prsty.</p>

<p class="mlptext">– Hergot, ulevil si. Zapomněl jsem mu povědět tu anekdotu o hraběti
z Kildaru, jak podpálil cashelskou katedrálu. Znáš ji? <span class="mlpznakkurziva11b">Setsakramentsky toho lituji, </span>řekl, <span class="mlpznakkurziva11b">ale jako je Pánbůh nade mnou, já jsem myslel, že je v ní
arcibiskup.</span> Ale třeba by se mu nezamlouvala. Co? Hergot, stejně mu ji
povím. Byl to slavný hrabě, Fitzgerald Mor. Ti Geraldinové byli samí prchlivci.</p>

<p class="mlptext">Jak šel kolem koní, poplašili se v uvolněném kšírování.
Jednoho, co se vedle něho zatetelil, plácl po grošovaném zadku a houkl:</p>

<p class="mlptext">– Ouha, koníčku.</p>

<p class="mlptext">Otočil se po J. J. O’Molloyovi a zeptal se ho:</p>

<p class="mlptext">– No tak, Jacku. Co je? Co je s tebou? Počkej. Postůj.</p>

<p class="mlptext">Ústa dokořán, hlavu zvrácenou nazad, strnul a za chvilku
hřmotně kýchl.</p>

<p class="mlptext">– Hapčí! řekl. Čert aby do toho!</p>

<p class="mlptext">– To od toho prachu z pytlů, řekl zdvořile J. J. O’Molloy.</p>

<p class="mlptext">– Ba ne, zajikl se Ned Lambert, včera večer jsem se…
předevčírem večer jsem se… hrom aby do toho… nastydl… takový svinský průvan…</p>

<p class="mlptext">Přidržel si kapesník, že už zas…</p>

<p class="mlptext">– Dnes ráno… jsem byl… chudinka… tentononc!… Pčík!… Zatrolené
dílo!</p>

<p class="mlphvezdicky">* * *</p>

<p class="mlptextbez1radku">Ze sloupku přitisknutého k vínově červené vestě
sebral Tom Rochford nejhořejší kotouček.</p>

<p class="mlptext">– Pozor, řekl. Třeba vyjde šestka. Šup, pozor. Už to fičí.</p>

<p class="mlptext">Všoupl za ně kotouček do levého otvoru. Kotouček se svezl do
žlábku, zakymácel se, uklidnil a mrkl po nich: šestka.</p>

<p class="mlptext">Starosvětští právníci, nadutí, neústupní, pozorovali Richieho
Gouldinga, <span class="calibre17">jak tahá kabelu advokátní
kanceláře Goulding, Collis a Ward z kolkovního </span>úřadu k civilnímu soudu,
a poslouchali, jak nějaká postarší ženská šustí z admiralitního oddělení
vrchního soudního dvora k apelačnímu soudu, falešné zuby se jí nedůvěřivě
usmívají a černá hedvábná sukně jí povívá.</p>

<p class="mlptext">– Pozor! řekl. Všimněte si, že ten, co jsem vložil naposled,
je tuhle. Převáží. Nárazem. Zapůsobí páka.</p>

<p class="mlptext">Ukázal jim zbytnělý sloupek kotoučků vpravo.</p>

<p class="mlptext">– Chytrý nápad, zahuhňal Čmuchal Flynn. A tak nějaký opozdilec
hned pozná, co zahraje a co je odehráno.</p>

<p class="mlptext">– Pozor, řekl Tom Rochford.</p>

<p class="mlptext">Všoupl kotouček sám za sebe: pozoroval, jak se sváží, kymácí,
uklidňuje: čtyřka. Vypadne.</p>

<p class="mlptext">– Hned se s ním sejdu v Ormondu a přeptám se ho. Ruka ruku
myje.</p>

<p class="mlptext">– Jen se ho zeptej. Pověz mu, že jsem netrpělivostí celej
divoj.</p>

<p class="mlptext">– Když vy dva spustíte, utrhl se na ně M’Coy, tak spánembohem…
Čmuchal Flynn se shýbl k páce a očenichal ji.</p>

<p class="mlptext">– Ale jak se s tím, Tommy, zachází? zeptal se.</p>

<p class="mlptext">– Bimbam, řekl Lenehan, na shledanou.</p>

<p class="mlptext">Přes plácek Crampton Court se pustil za M’Coyem.</p>

<p class="mlptext">– Je to junák, řekl suše.</p>

<p class="mlptext">– Já vím. Myslíš v tom kanále.</p>

<p class="mlptext">– Kanále? řekl Lenehan. Bylo to v kanálové šachtě.</p>

<p class="mlptext">Přešli kolem kabaretu Dana Lowryho, kde se na ně z plakátu
šminkovaně usmívala rozkošná subreta Marie Kendallová.</p>

<p class="mlptext">Cestou po chodníku v Sycamore Street vedle kabaretu Empire
ukázal Lenehan M’Coyovi, jak se to všechno událo. Šachta jako nějaká
sakramentská plynová roura a chudák nešťastný v ní trčel napolo zadušený
stokovými výpary. Tom Rochfort, tak jak byl nastrojený v bukmejkerské kazajce,
se opásaný provazem spustil dolů. A provazem, sakra, toho nešťastného chudáka
opásal a tak je oba vytáhli nahoru.</p>

<p class="mlptext">– Junácký kousek, řekl.</p>

<p class="mlptext">U Dolphina postáli a nechali do Jervis Street cvalem zajet
záchranku.</p>

<p class="mlptext">– Tudy, řekl, a přešel napravo. Zaskočím k Lynamovi, jak
začínají tipovat Žezlo. Kolikpak máš na zlatých hodinkách s řetízkem?</p>

<p class="mlptext">M’Coy koukl do chmurné kanceláře Marcuse Tertiuse Mosesa,
potom na O Neillovy hodinky.</p>

<p class="mlptext">– Tři pryč, řekl. Kdo na ní jede?</p>

<p class="mlptext">– O’Madden, řekl Lenehan. Mrštná kobylka.</p>

<p class="mlptext">Při čekání před Templovým výčepem M’Coy palcem u nohy zlehka
došoupal banánovou slupku z chodníku do stoky. Škaredě by se někdo potloukl,
kdyby tu šel ožralý potmě.</p>

<p class="mlptext">U aleje se dokořán rozlétla brána před místokrálovskou
kavalkádou.</p>

<p class="mlptext">– Vyrovnané, vrátil se Lenehan. Natrefil jsem tam Bantama
Lyonse, šel vsadit na nějakou herku, kterou mu někdo poradil, jenže to s ní
vypadá bledě. Tudy.</p>

<p class="mlptext">Vystoupili po schůdkách a šli Merchantovým podloubím. Na
pojízdném vozíku přehraboval knihy nějaký člověk s tmavým hřbetem.</p>

<p class="mlptext">– Tamhle je, řekl Lenehan.</p>

<p class="mlptext">– Copak si asi kupuje, ohlédl se letmo M’Coy.</p>

<p class="mlptext">– <span class="mlpznakkurziva11b">Leopoldo neboli už nám blumka
rozkvétá,</span> řekl Lenehan.</p>

<p class="mlptext">– Na laciné zboží je on jako divý, řekl M’Coy. Jednou jsem s ním
byl a za dva šilinky vám koupil knihu od nějakého staříka v Liffey Street. Už
ty rytiny v ní stály dvakrát tolik, hvězdy a měsíc a ocasaté komety. Bylo to o hvězdářství.</p>

<p class="mlptext">Lenehan se zasmál.</p>

<p class="mlptext">– Já ti povím jednu báječnou anekdotu o ocase komety. Pojď
tamhle na sluníčko.</p>

<p class="mlptext">Přešli na druhou stranu k železnému mostu a vedle říčního
náspu kráčeli po Wellingtonově nábřeží.</p>

<p class="mlptext">Mladý pan Patrik Aloysius Dignam vyšel z Manganova, dříve
Fehrenbachova krámu a nesl půl druhé libry vepřových řízků.</p>

<p class="mlptext">V Glencreeské polepšovně byla velikánská žranice, spustil
nedočkavě Lenehan. <span class="calibre17">Totiž výroční banket.
Gala záležitost. Byl tam purkmistr, tehdá to byl Val Dillon, a sir Charles
Cameron a řečnil Dan Dawson a taky </span>se vyhrávalo. Zpíval Bartell D’Arcy a
Benjamin Dollard…</p>

<p class="mlptext">– Já vím, vpadl mu do řeči M’Coy. Jednou tam zpívala moje
stará.</p>

<p class="mlptext">– Vážně? řekl Lenehan.</p>

<p class="mlptext">Na okenním rámu v Eccles Street č. 7 se zas objevila cedulka <span class="mlpznakkurziva11b">Nezařízené pokoje.</span></p>

<p class="mlptext">Zarazil se ve vyprávění, zato se sípavě rozřehtal.</p>

<p class="mlptext">– Počkej, hned ti to povím. Dodavatelem byl Delahunt z Camden
Street a vrchním sklepmistrem byla moje maličkost. Byl tam Bloom s paní. Bylo
tam toho, co hrdlo ráčí: portské a šery a curacao, zavdávali jsme si ostošest.
Bylo to pošušňáníčko. Po nápojích přišla tuhá strava. Fůry studeného masa a paštik…</p>

<p class="mlptext">– Já vím, řekl M’Coy. Ten rok, co tam byla moje stará…</p>

<p class="mlptext">Lenehan se do něho přítulně zavěsil.</p>

<p class="mlptext">– Počkej, hned ti to povím, řekl. Po tom bendění jsme měli
půlnoční občerstvení a po prohýřené noci jsme odtamtud vyrazili až pozdě k ránu.
Vraceli jsme se domů a nad Kanafasovou horou se klenula nádherná zimní noc. Na
jedné straně opěrné bryčky seděl Bloom a Callinan, na druhé zas já s jeho
ženou. Spustili jsme vícehlasé a dvojhlasé písničky: <span class="mlpznakkurziva11b">Svítá svítáníčko.</span> Jak se naládovala Delahuntovým
portským, byla jaksepatří rozpařená. Po každém drcnutí té sakramentské bryčky
do mě vrazila. Po čertech jsem si užil! Má je moc pěkné, pomoz Pámbu.
Takovéhle.</p>

<p class="mlptext">Zamračeně si podržel zaoblené dlaně loket před sebou.</p>

<p class="mlptext">– Pořád jsem jí podstrkoval deku a rovnal lišku. Víš, co
myslím?</p>

<p class="mlptext">Do vzduchu vymodeloval rukama kypré obliny. Slastně přimhouřil
oči, schoulil se do sebe a sladce zašveholil.</p>

<p class="mlptext">– Činčiráček mi stál v haptáku, to zas ano, povzdechl si. Málo
platné, je to sveřepice. Bloom ukazoval Chrisu Callinanovi a drožkáři na nebi
kdejakou hvězdu a kometu: Velkého medvěda a Herkula a Draka a tu ostatní
verbež. Jenže já jsem, na mou duši, zabloudil, abych tak řek, v mléčné dráze.
On je všecky zná, bodejť. Nakonec ona vyslídila na míle daleko nějakou malinkou
mrňavou. <span class="mlpznakkurziva11b">A</span> <span class="mlpznakkurziva11b">co
tamta, Poldy?</span> povídá ona. Hrome, zůstal jak opařený. <span class="mlpznakkurziva11b">Tamhleta, </span>řekl Chris Callinan, <span class="mlpznakkurziva11b">vždyť ta je hotový špendlíček.</span> Hrome, moc
neprohádal.</p>

<p class="mlptext">Lenehan domluvil, nahnut nad říční násep, zalykal se
potlačovaným smíchem.</p>

<p class="mlptext">– Já omdlím, hekl.</p>

<p class="mlptext">Chvíli se tomu M’Coy bledou tváří usmíval a pak zvážněl.
Lenehan už zas vykročil. Pozdvihl námořnickou čapku a rychle se poškrabal v zátylku.
V jasném slunci zavadil pohledem o M’Coye.</p>

<p class="mlptext">– Je to všestranně vzdělaný člověk, ten Bloom, řekl se vší vážností…
Žádný takový hej počkej… víš… V milém Bloomovi je kus umělce.</p>

<p class="mlphvezdicky">* * *</p>

<p class="mlptextbez1radku">Nazdařbůh obracel pan Bloom stránky <span class="mlpznakkurziva11b">Strašlivých odhalení Marie Monkové, </span>potom
Aristotelova <span class="mlpznakkurziva11b">Hlavního díla.</span> Mizerný
zfušovaný tisk. Rytiny. Kulovitě stulená děťátka v zkrvavených lůnech jako
játra poražených krav. Takových je v tuto chvíli po celém světě hromada.
Všechny se dobývají lebkou ven. Každou minutu se někde narodí dítě. Paní
Purefoyová.</p>

<p class="mlptext"><span class="calibre17">Obě knihy odložil a zavadil
pohledem o třetí: <span class="mlpznakkurziva11b">Příběhy z ghetta </span><span class="mlpznakkurziva11b"><span class="calibre23">od</span></span><i class="calibre1"> </i>Leopolda</span>
von Sacher Masocha.</p>

<p class="mlptext">– Tu jsem už měl, řekl a odstrčil ji od sebe.</p>

<p class="mlptext">Kramář upustil na pult dva svazky.</p>

<p class="mlptext">– Tohle jsou dvě pěkné, řekl.</p>

<p class="mlptext">Ze zkažených úst se mu přes pult vydral cibulový dech. Nahnul
se, ostatní knihy složil na hromádku, přitiskl si je na rozepjatou vestu a odnesl
za špinavý závěs.</p>

<p class="mlptext">Mnoho lidí pozorovalo na O’Connellově mostě důstojné počínání
i strakatý úbor pana Denise J. Maginniho, profesora tance atd.</p>

<p class="mlptext">Pan Bloom osaměl a prohlížel si nadpisy. <span class="mlpznakkurziva11b">Sličné tyranky</span> od Jamese Metlomila. Vím, co je
to zač. Měla ji? Ano.</p>

<p class="mlptext">Rozevřel ji. To jsem si myslel.</p>

<p class="mlptext">Za špinavým závěsem nějaký ženský hlas. Poslechni si. Ten
chlap.</p>

<p class="mlptext">Ba ne. Ta by se jí moc nezamlouvala. Tu jsem jí už jednou
vypůjčil.</p>

<p class="mlptext">Přečetl si druhý nadpis: <span class="mlpznakkurziva11b">Pamlsky
hříchu.</span> To bude spíš něco pro ni. Koukněme se.</p>

<p class="mlptext">Tam, kde ji prstem rozevřel, přečetl si.</p>

<p class="mlptext">– <span class="mlpznakkurziva11b">Dolarové bankovky, které jí
manžel dával, šmahem utrácela v módních obchodech za nádherné kostýmy a předrahé
serepetičky. Pro něho! Pro Raoula.</span></p>

<p class="mlptext">Ano. Tuhle. Tady. Zkusím.</p>

<p class="mlptext">– <span class="mlpznakkurziva11b">Vilným rozkošnickým polibkem
se mu přisála na ústa a on zatím ohmatával její bujné obliny v nedbalkách.</span></p>

<p class="mlptext">Ano. Tu jí vypůjčím. Ještě konec.</p>

<p class="mlptexti">Vracíš se pozdě, promluvil chraplavě a podezřívavě si ji
změřil. Krasavice odhodila pláštěnku lemovanou sobolinou a ukázala mu záda
hodná královny a vzdouvající se kypré boky. Klidně se po něm ohlédla a na
dokonalých rtech jí pohrával sotva znatelný úsměv.</p>

<p class="mlptext"><span class="calibre15">Znovu si pan Bloom přečetl: <span class="mlpznakkurziva11b">Krasavice.</span> Zvolna ho zalévalo horko a doráželo
na celé tělo. Tělo se v pomačkaných šatech vzdává. Mdlobně se kalí bělmo.
Nozdry se mu kořistnicky rozchlipují. Tající prsní oleje (<span class="mlpznakkurziva11b">pro něho! pro Raoula!). </span>Cibulovitý pot podpaždí.
Lepkavě rybí sliz <span class="mlpznakkurziva11b">(její vzdouvající se kypré
boky)</span>. Hmatat. Tisknout. Drtit! Sírový lví trus.</span></p>

<p class="mlptext">Mladost! Mladost!</p>

<p class="mlptext">Postarší ženská, žádná mladice, vyšla z budovy druhé soudní
instance, vrchního soudního dvora, finančního a civilního soudu, předtím u kancléřského
soudu vyslechla spor o Pottertonově choromyslnosti, v admiralitním oddělení
jednostrannou obsílku ve sporu majitelů lodi Lady Cairnsová kontra majitelé
bárky Mony, u apelačního soudu pak odložení rozsudku v žalobě Harveyho kontra
Oceánská úrazová a záruční pojišťovna.</p>

<p class="mlptext">Vzduch v krámku se otřásl chrchlavým kašlem, až se nadmul <span class="calibre17">špinavý závěs. S kašlem se z něho vynořila
antikvářova nečesaná hlava a jeho</span> neholený zrudlý obličej. Neomaleně si
odkašlal a hlen vyplivl na zem. Na plivanec šlápl botou, otřel o něj podešev a nahnul
se, až mu bylo vidět drsnaté, řídce porostlé témě hlavy.</p>

<p class="mlptext">Pan Bloom na to patřil.</p>

<p class="mlptext">Zadržel vzrušený dech a řekl:</p>

<p class="mlptext">– Tuhle si vezmu.</p>

<p class="mlptext">Antikvář zdvihl oči dávno krhavé od rýmy.</p>

<p class="mlptext">– <span class="mlpznakkurziva11b">Pamlsky hříchu,</span> řekl a ťukl
do ní prstem. Ta je pěkná.</p>

<p class="mlphvezdicky">* * *</p>

<p class="mlptextbez1radku">U vchodu do Dillonovy dražební síně už zase zatřepal
sluha dvakrát zvoncem a zhlédl se v zakřídovaném skříňovém zrcadle.</p>

<p class="mlptext">Na kraji chodníku napínala uši Dilly Dedalová a poslouchala
řinkot zvonce a zevnitř vyvolávání licitátora. Čtyři šilinky devět. Takové
pěkné záclony. Pět šilinků. Roztomilé záclony. Nové stojí dva zlaté. Přidá
někdo na pět šilinků? Odklepnuto za pět šilinků.</p>

<p class="mlptext">Sluha zdvihl zvonec a zatřásl jím:</p>

<p class="mlptext">– Cylink!</p>

<p class="mlptext"><span class="calibre17">Po zacinkání vyrazili
cyklisti k poslednímu kolu závodu na půl míle. Kolébavý krk všecek napjatý,
brali zatáčku u Trojické knihovny J. A. Jackson, W. E. Wylie, A. Munro a H. T.
Gahan.</span></p>

<p class="mlptext">S potahováním za dlouhé kníry přišel od Williamsovy uličky pan
Dedalus. Zůstal stát vedle dcery.</p>

<p class="mlptext">– Už máš čas, řekla.</p>

<p class="mlptext">– Prokristapána, postav se rovně, řekl pan Dedalus. To se
hlavu vraženou do ramen opičíš po tom trubači, strýčku Johnovi? Pane na nebi!</p>

<p class="mlptext">Dilly pokrčila rameny. Pan Dedalus ji za ně oběma rukama
uchopil a zatlačil zpátky.</p>

<p class="mlptext">– Postav se rovně, děvče, řekl. Zkřiví se ti páteř. Víš, jak
vypadáš?</p>

<p class="mlptext">Rázem svěsil hlavu, nahrbil se a schlípl dolní čelist.</p>

<p class="mlptext">– Nech toho, táto, řekla Dilly. Lidi se dívají.</p>

<p class="mlptext">Pan Dedalus se narovnal a znovu se potáhl za kníry.</p>

<p class="mlptext">– Peníze jsi sehnal? zeptala se Dilly.</p>

<p class="mlptext"><span class="calibre17">– Kdepak bych sehnal
peníze? řekl pan Dedalus. Ani šesták mi v Dublině nikdo nepůjčí.</span></p>

<p class="mlptext">– Ty jsi něco sehnal, Dilly mu pohlédla do očí.</p>

<p class="mlptext">– Jak to víš, řekl poťouchle pan Dedalus.</p>

<p class="mlptext">Potěšený nad uzavřenou objednávkou, kráčel sebevědomě po James
Street pan Kernan.</p>

<p class="mlptext">– Já to vím, odpověděla Dilly. Byl jsi zrovna ve Scotch House?</p>

<p class="mlptext">– Nebyl, usmál se pan Dedalus. To tě naučily jeptišky, že jsi
tak drzá? Tumáš.</p>

<p class="mlptext">Podal jí šilink.</p>

<p class="mlptext">– Nějak si s ním poraď, řekl.</p>

<p class="mlptext">– Máš jich myslím pět, řekla Dilly. Přidej mi ještě.</p>

<p class="mlptext">– Počkej, řekl výhrůžně pan Dedalus. To jsi už jako ty druhé,
co. Co chuděra matka umřela, jsou z vás samé nestoudnice. Jen počkej. Já vám
ukážu, zač je toho loket. Taková sprostota! Však já se vás střesu. Až se octnu
na prkně, bude vám to jedno. Je nebožtík. Ten nahoře je nebožtík.</p>

<p class="mlptext">Nechal ji být a ubíral se dál. Dilly ho dohonila a chytila za
kabát.</p>

<p class="mlptext">– Copak, co je? řekl a zůstal stát.</p>

<p class="mlptext">Přímo za nimi zacinkal sluha.</p>

<p class="mlptext">– Cylink!</p>

<p class="mlptext">– Čert aby tě, ty rámusile, ohnal se po něm pan Dedalus.</p>

<p class="mlptext">Sluha tu poznámku zaslechl a jen slabě zaklinkal cinkáčkem
zvonku.</p>

<p class="mlptext">– Cink!</p>

<p class="mlptext">Pan Dedalus ho zpražil pohledem.</p>

<p class="mlptext">– To se podívejme, řekl. Poučné. Jestlipak nás pustí k slovu.</p>

<p class="mlptext">– Ty máš víc, táto, řekla Dilly.</p>

<p class="mlptext">– Však já vám vytřu zrak, řekl pan Dedalus. Pošlu vás všechny
po ptaní. Koukej, víc nemám. Od Jacka Powera jsem sehnal dva šilinky a za
dvoupeník jsem se dal na pohřeb oholit.</p>

<p class="mlptext">Nervózně vytáhl z kapsy hrst měďáků.</p>

<p class="mlptext">– Nemohl by ses někde poohlédnout po penězích? řekla Dilly.
Pan Dedalus se zamyslil a kývl hlavou.</p>

<p class="mlptext">– Ano, poohlédnu, řekl se vší vážností. Na O’Connell Street
jsem prohlédl všechny rýhy u chodníku. Zkusím to v téhle ulici.</p>

<p class="mlptext">– Ty jsi divný, ušklíbla se Dilly.</p>

<p class="mlptext">– Tumáš, řekl pan Dedalus a podal jí dvě penny. Kup si sklenku
mléka a housku nebo něco. Za chvilku jsem doma.</p>

<p class="mlptext">Ostatní drobné strčil do kapsy a šel dál.</p>

<p class="mlptext">Za salutování úslužných strážníků vyjela z brány Parku
místokrálovská kavalkáda.</p>

<p class="mlptext">– Já vím jistě, že máš ještě šilink, řekla Dilly.</p>

<p class="mlptext">Sluha silně zacinkal.</p>

<p class="mlptext">Uprostřed tohoto hřmotu pan Dedalus odcházel a afektovaně
špulil pusu:</p>

<p class="mlptext">– Tyhle jeptišky! Pěkná verbež! Ty nic špatného neudělají.
Kdepak, vůbec ne. To sestřička Monika!</p>

<p class="mlphvezdicky">* * *</p>

<p class="mlptextbez1radku">Od slunečních hodin směrem k James’s Gate, potěšený
nad objednávkou uzavřenou pro firmu Pulbrook Robertson, kráčel sebevědomě po
James’s Street kolem Shackletonovy kanceláře pan Kernan. Šlo to s ním jak po
másle. Jak se máme, pane Crimminsi? Znamenitě prosím. Říkal jsem si, jestli
snad nebudete v tom druhém pimlickém podniku. A jak jdou kšefty? Taktak že
nekradu. Je nádherně. To je. Venkovu to svědčí. Tihle sedláci pořád reptají.
Vzal bych si, pane Crimminsi, náprstek vaší nejlepší jalovcové. Malou štamprli,
prosím? Ano, prosím. Strašné, ten výbuch na Generálu Slocumovi. Strašné,
strašné. Tisíc mrtvých. A ty srdceryvné výjevy. Muži šlapou po ženách a dětech.
Taková surovost. Jakže k tomu došlo? Samovolným vznícením: úplná ostuda, co
vyšlo najevo. Jediný záchranný člun se neudržel nad vodou a hadice nadobro
praskla. Nechápu, jak mohli inspektoři takový parník pustit… Svatá pravda, pane
Crimminsi. A víte proč? Úplatky. Vážně? Jakpak by ne. To se podívejme. A to prý
je Amerika země svobodných lidí. Já myslel, bůhvíjak je to u nás špatné.</p>

<p class="mlptext">Usmál jsem se na něho. <span class="mlpznakkurziva11b">Amerika,</span>
takhle klidně povídám. <span class="mlpznakkurziva11b">Co je to? Smetí z kdejaké
země, taky z naší.</span> Mám pravdu, nebo ne? Je to tak.</p>

<p class="mlptext">Hamižnost, milý pane. Toť se ví, hloupý, kdo dává, hloupější,
kdo nebere.</p>

<p class="mlptext">Viděl jsem, jak si prohlíží můj šosák. Kabát dělá člověka.
Strojit se jak ženich je hlavní. To na ně platí.</p>

<p class="mlptext">– Nazdar, Šimone, ozval se otec Cowley. Jak se daří?</p>

<p class="mlptext">– Nazdar, kamaráde Bobe, řekl pan Dedalus a zůstal stát.</p>

<p class="mlptext">Před šikmým zrcadlem u holiče Petera Kennedyho se pan Kernan
zastavil a načepýřil.</p>

<p class="mlptext">Kabát podle posledního střihu, jistá věc. Od Scotta z Dawson Street.
Stojí za toho půlsovereignu, co jsem za něj dal Nearymu. Pod tři zlaté ho
nešijí. Padne mi jak ulitý. Třeba ho nosil nějaký frajer z Kildarestreetského
klubu. Včera si mě na Carlisleském mostě ostře změřil ředitel Hibernské banky
John Mulligan, jako bych mu byl povědomý.</p>

<p class="mlptext">Jojo. Maškařit se člověk musí kvůli těm panákům. Cesťák. Lepší
člověk. A teď nás, pane Crimminsi, zas laskavě poctíte svou zakázkou. Číše, jež
rozjaří, leč neopije, jak zní to staré rčení.</p>

<p class="mlptext">Severní hráz a nábřeží sira Johna Rogersona, s lodními trupy a
kotevními řetězy, na západ plula, kolem plula lodička, v ryze za pramicí se
kolébal smačkaný leták, který někdo zahodil. Přichází Eliáš.</p>

<p class="mlptext">Ještě naposled se pan Kernan koukl na svou podobu. Brunátný,
bodejť. Prokvetlé vousy. Důstojník, který se vrátil z Indie. Ladně poponášel
sražený trup na nohou v kamaších a vypínal ramena. <span class="calibre17">Tamhle přes ulici je to Lambertův bratr Sam? Co? Je. Ten je mu sakra
podobný. Ba ne. To ozářené přední sklo tamhle na autě. Jak se blýsklo. Sakra
podobný.</span></p>

<p class="mlptext">Jojo. Horký alkohol jalovcové mu hřál útroby i dech. Dobrý
doušek džinu. Šosy mu na slunci vlály, jak si zpanštěle vykračoval.</p>

<p class="mlptext">Tam dál oběsili, vpletli do kola a rozčtvrtili Emmeta. Mastný
černý provaz. Kolem jela v dvojkolce místodržitelova žena a psi ještě olizovali
na ulici krev.</p>

<p class="mlptext">Počkat. Pochovali ho u svatého Michana? Kdepak, pohřeb se
konal o půlnoci v Glasnevinu. Mrtvolu tam vnesli tajnými dvířky ve zdi. Teď je
tam Dignam. Zhasl, než bys řekl švec. Tak, tak. Tady zahnu. Půjdu oklikou.</p>

<p class="mlptext">Pan Kernan zahnul a za rohem Guinnessovy čekárny pro
návštěvníky kráčel po svažité Watling Street. Před sklady Dublinské
vinopalnické společnosti stála drožka bez zákazníka i drožkáře, opratě
přivázané ke kolu. Sakramentsky nebezpečné. Nějaký tipperarský halama ohrožuje
životy občanů. Splašil se kůň.</p>

<p class="mlptext">Denis Breen se svými tlustopisy, omrzelý hodinovým čekáním v advokátní
kanceláři Johna Henryho Mentona, po O’Connellově mostě vedl svou ženu do
advokátní kanceláře pánů Collise a Warda.</p>

<p class="mlptext">Pan Kernan došel k Island Street.</p>

<p class="mlptext">Období nepokojů. Od Neda Lamberta si musím vypůjčit ty
vzpomínky sira Jonáše Barringtona. Když se tak člověk dívá jaksi pozpátku.
Karban u Dalyho. Tehdá se nešvindlovalo. Dýkou tam jednomu švindléři přibodli
ruku ke stolu. Tady někde upláchl majoru Sirrovi lord Edward Fitzgerald. Přes
stáje za Moira House.</p>

<p class="mlptext">Byla to čerchmantská jalovcová.</p>

<p class="mlptext">Švarný urozený zbrklík. Starobylý rod, bodejť. Udal ho ten
lotr, ten falešný statkář s fialovými rukavicemi. Toť se ví, stáli na nesprávné
straně. V zlých a temných dobách povstali. Je to pěkná báseň od Ingrama. Byli
to páni jaksepatří. Opravdu dojemně tu baladu zpívá Ben Dollard. Mistrovské
podání.</p>

<p class="mlptexti">Při obléhání Rossu mi táta pad.</p>

<p class="mlptext">Mírným poklusem projížděla po Pembrokeském nábřeží kavalkáda,
forejtři se poskokem, poskokem nadnáše-, nadnášeli v sedle. Sosáky. Běložluté
slunečníky.</p>

<p class="mlptext">Pan Kernan uháněl a dýchavičně funěl.</p>

<p class="mlptext">Jeho Excelence! Chyba. O vlásek jsem se opozdil. K sakru.
Škoda!</p>

<p class="mlphvezdicky">* * *</p>

<p class="mlptextbez1radku">Přes zapavučené okno pozoroval Štěpán Dedalus klenotníkovy
prsty, jak zkoumají zašlý řetízek. Prach zapavučoval okno i výkladní tácy.
Prach černil neúmorné prsty se supími nehty. Prach dřímal v matných svitcích
bronzu a stříbra, routách cinobru, malomocných a vínově tmavých kamenech.</p>

<p class="mlptext">Vesměs zrozené z tmavé červivé hlíny, studené kropinky ohně,
zlověstná světla svítící ve tmě. Kam padlí andělé svrhli hvězdy z čela.
Zablácené rypáky, pracky rejou a rejou, chňapají po nich a rvou se o ně.</p>

<p class="mlptext">Ona tančí v morovém příšeří, kde se pálí pryskyřice s česnekem.
Ryšavě vousatý námořník upíjí z poháru rum a hltá ji očima. Dlouhá a mořem
živená bezhlesá říje. Ona tančí, rejdí, pohazuje svinskými boky a hýžděmi, na
odulém břiše se jí houpá rubínové vejce.</p>

<p class="mlptext">Ukoptěným šagrénovým hadrem si starý Russell znovu vyleštil
šperk, otočil ho a podržel, až kam mu sahal mojžíšovský vous. Praděd opičák se
kochá ukradeným pokladem.</p>

<p class="mlptext">A co vy, kdo z pohřební hlíny rvete dávné obrazy! Chorobná
slova sofistů: Antisthenes. Nauka o drogách. Pšenice plodivá a nesmrtelná,
čnějící od věků do věků.</p>

<p class="mlptext"><span class="calibre17">Dvě stařeny, které se byly
nadýchat slaného vzduchu, klopýtaly Irishtownem po London Bridge Road, jedna
držela zapískovaný deštník, druhá babickou kabelu, v níž harašilo jedenáct
mušlí.</span></p>

<p class="mlptext">Frkot svistivých transmisí a hukot dynam z elektrárny ponoukl
Štěpána, aby šel ještě dál. Bytosti bez bytí. Stůj! Tlukou stále bez tebe a tlukot
je stále v tobě. Tvé srdce, o němž pěješ. Mezi nimi já. Kde? Mezi dvěma řvavými
vířícími světy já. Roztřišť je, jeden i druhý. Ale při té ráně se sám omrač.
Roztřišť mě, ty, kdo můžeš. Kuplíři i řezníku, tak zněla ta slova. Tak jářku!
Ještě ne. Rozhlédnutí kolem.</p>

<p class="mlptext">Ano, svatá pravda. Velké a skvělé a jdou přesně jedna radost.
Svatá pravda, pane. V pondělí to bylo, v pondělí ráno.</p>

<p class="mlptext">Štěpán se ubíral po Bedford Row, rukověť jasanové hole mu
klepala na lopatky. V Clohisseyho výloze ho upoutala zašlá reprodukce z roku 1860,
jak Heenan boxuje se Sayersem. Kolem zápasiště ohrazeného <span class="calibre17">provazy stáli fanoušci s hranatými klobouky.
Zápasníci těžké váhy v lehkých</span> bederních rouškách si navzájem vlídně
ukazují bambulovité pěsti. A tlukou jim: junácká srdce.</p>

<p class="mlptext">Otočil se a u nakloněného vozíku s knihami zůstal stát.</p>

<p class="mlptext">– Každá za dvě penny, řekl hauzírník. Čtyři za šest penny.</p>

<p class="mlptext">Listy nadranc. <span class="mlpznakkurziva11b">Irský včelař.
Život a zázraky faráře arského. Kapesní průvodce po Killarney.</span></p>

<p class="mlptext">Třeba tu najdu nějakou svou školní odměnu, odnesenou do
zastavárny <span class="mlpznakkurziva11b">Stephano Dedalo, alumno optimo, palmam
ferenti.</span></p>

<p class="mlptext">Otec Conmee odříkal hodinky, a jak procházel vesničkou
Donneycarney, šeptal si nešpory.</p>

<p class="mlptext">Vazba snad až moc dobrá, copak je to? Osmá a devátá kniha
Mojžíšova. Tajemství všech tajemství. Pečeť krále Davida. Ušmudlané listy:
čtené a zas čtené. Kdopak to prošel přede mnou? Jak změkčit rozpraskané ruce?
Recept na ocet z bílého vína. Jak si získat lásku ženy. To je pro mě. Se
sepjatýma rukama třikrát odříkej tento talisman:</p>

<p class="mlptext">– <span class="mlpznakkurziva11b">Se el yilo nebrakada
femininum! Amor me solo! Sanktus! Amen.</span><a href="../Text/odysseus_012.html#_ftn145" title="" class="pcalibre1 pcalibre msofootnotereference calibre16" id="_ftnref145"><i class="calibre1">[145]</i></a></p>

<p class="mlptext">Kdopak to napsal? Kouzla a zaříkadla blahoslaveného opata
Petra Salanky všem pravým věřícím ve známost uvedená. Stejně účinná jako kouzla
kteréhokoli opata, třeba breptavého Joachima. Slez, plešatče, nebo ti zvalchujeme
pleš.</p>

<p class="mlptext">– Co tady děláš, Štěpáne?</p>

<p class="mlptext">Dillyina vyčnělá záda a obnošené šaty.</p>

<p class="mlptext">Honem sklapni knihu. Ať ji neuvidí.</p>

<p class="mlptext">– A co ty děláš? řekl Štěpán.</p>

<p class="mlptext">Stuartovský obličej Karla nevyrovnatelného, po stranách mu
splývají zplihlé prstence. Celý jí žhnul, jak dřepěla a přikládala na oheň
rozedrané boty. Vyprávěl jsem jí o Paříži. Peciválsky jsem se povaloval pod
přikrytím ze starých zimníků a hrál si s pakfonovým náramkem, který mi věnoval
Dan Kelly. <span class="mlpznakkurziva11b">Nebrakada femininum.</span></p>

<p class="mlptext">– A copak ty to máš? zeptal se Štěpán.</p>

<p class="mlptext">– Za penny jsem to koupila u druhého vozíku, řekla Dilly a nervózně
se zasmála. Je to k něčemu?</p>

<p class="mlptext">Má prý moje oči. Jestlipak mě druzí takhle vidí? Bystré, do
dálky zahleděné, smělé. Stín mého ducha.</p>

<p class="mlptext">Vzal jí z ruky knihu bez desek. Chardenalův francouzský
slabikář.</p>

<p class="mlptext">– Nač sis to kupovala? zeptal se. Chceš se naučit francouzsky?</p>

<p class="mlptext">Přikývla, zarděla se a stiskla rty.</p>

<p class="mlptext">Netvař se překvapeně. Jakoby nic.</p>

<p class="mlptext">– Tumáš, řekl Štěpán. Je to správné. Dej pozor, ať ti to Maggy
neodnese do zastavárny. Moje knihy jsou asi všechny pryč.</p>

<p class="mlptext">– Některé, řekla Dilly. Nic jiného nám nezbývalo.</p>

<p class="mlptext">Ona se topí. Náhnětek. Zachraň ji. Náhnětek. Všichni se proti
nám spikli. Očima i vlasy spolu utopí i mě. Celého mě, mé srdce, mou duši,
ovíjejí zplihlé prstence chaluhových vlasů. Slaná zelená smrt.</p>

<p class="mlptext">My.</p>

<p class="mlptext">Náhnětek svědomosti. Svědomosti náhnětek.</p>

<p class="mlptext">Bída! Bída!</p>

<p class="mlphvezdicky">* * *</p>

<p class="mlptextbez1radku">Nazdar, Šimone, řekl otec Cowley. Jak se daří?</p>

<p class="mlptext">Nazdar, starouši Bobe, odpověděl pan Dedalus a zůstal stát.</p>

<p class="mlptext">Před lokálem Reddy a dcera si s plácnutím stiskli ruce. Jako
lopatkou si otec Cowley dlaní přihlazoval vousy.</p>

<p class="mlptext">– Co je nového? řekl pan Dedalus.</p>

<p class="mlptext">– Za moc to nestojí, řekl Cowley. Zabarikádoval jsem se,
Šimone, dva chlapi mi slídí kolem domu, jak by se dostali dovnitř.</p>

<p class="mlptext">– Pěkné nadělení, řekl pan Dedalus. Kdo je to?</p>

<p class="mlptext">– Ále, řekl otec Cowley. Jeden náš známý vydřiduch.</p>

<p class="mlptext">– Ten, co má přeražený hřbet, ne? zeptal se pan Dedalus.</p>

<p class="mlptext">– Ten, Šimone, odpověděl otec Cowley. Z rodu Ruben. Zrovna
čekám na Bena Dollarda. Chystá se domluvit Dlouhému Johnovi, aby ty dva poslal
pryč. Jen trochu času potřebuji.</p>

<p class="mlptext">Ne moc doufanlivě se rozhlédl nahoru i dolů po nábřeží, až mu
na krku naskočil mohutný ohryzek.</p>

<p class="mlptext">– Já vím, přikývl pan Dedalus. Chudák šmatlavec Ben! Pořád by jen
někomu pomáhal. Bacha!</p>

<p class="mlptext">Nasadil si brejle a zahleděl se k železnému mostu.</p>

<p class="mlptext">– Namouduši, je to on sám s kulkami a prdelí.</p>

<p class="mlptext">Od železného mostu přes nábřeží rázoval volný modrý redingot a
hranatý klobouk nad širokými plundrami. Hupkal k nim a horlivě se drbal pod
šosy.</p>

<p class="mlptext">Došel až k nim a pan Dedalus pozdravil:</p>

<p class="mlptext">– Zadržte toho chlapa v ošoupaných gatích.</p>

<p class="mlptext">– Jen ho zadržte, řekl Ben Dollard.</p>

<p class="mlptext">S chladným těkavým opovržením si pan Dedalus kus po kuse
prohlížel vzhled Bena Dollarda. Potom kývl na otce Cowleyho a uštěpačně broukl:</p>

<p class="mlptext">– Pěkné oblečení, co, na léto?</p>

<p class="mlptext">– Ať tvou duši Pánbůh navěky zatratí, zavrčel vztekle Ben
Dollard, svého času jsem zahodil šatů, žes jich tolik ani neviděl.</p>

<p class="mlptext">Zaštířil se na ně, potom na svůj baňatý oblek: pan Dedalus mu
z něho obral smítka a řekl:</p>

<p class="mlptext">– Rozhodně jsou, Bene, šity na někoho, kdo kypěl zdravím.</p>

<p class="mlptext">– Šlak aby toho židáka, co je šil, řekl Ben Dollard. Ještě že
jsem mu, chválabohu, nezaplatil.</p>

<p class="mlptext">– A co dělá, Benjamine, tvoje <span class="mlpznakkurziva11b">basso
profondo</span><a href="../Text/odysseus_012.html#_ftn146" title="" class="pcalibre1 pcalibre msofootnotereference calibre16" id="_ftnref146"><i class="calibre1">[146]</i></a><span class="mlpznakkurziva11b"><span class="calibre23">?</span></span><i class="calibre1"> </i>zeptal
se otec Cowley.</p>

<p class="mlptext">Skelný pohled v očích, s breptáním se kolem Kildarestreetského
klubu rázně přehnal Cashel Boyle O’Connor Fitzmaurice Tisdall Farrell.</p>

<p class="mlptext">Ben Dollard se zamračil, zpěvácky našpulil ústa a vyrazil
hluboký tón.</p>

<p class="mlptext">– Ó, řekl.</p>

<p class="mlptext">– Senzační, pokývl nad tím zahučením pan Dedalus.</p>

<p class="mlptext">– Co mu říkáte? řekl Ben Dollard. Není nějak zastřený? Co?</p>

<p class="mlptext">Promluvil na oba.</p>

<p class="mlptext">– Ujde, pokývl také otec Cowley.</p>

<p class="mlptext"><span class="calibre17">Od staré kapitulní síně
mariánského opatství kolem pasířů Jamese a Charlese Kennedyových kráčel v průvodu
ztepilých a sličných Geraldinů ctihodný pan Hugh C. Love směrem k Tholselu za
Haťovým brodem.</span></p>

<p class="mlptext">Při chůzi napadal Ben Dollard silně ke krámům, tak je vedl a vesele
šermoval prsty.</p>

<p class="mlptext">– Pojďte se mnou k podšerifovi, řekl. Rád bych vám ukázal,
jakého má Rock čarokrásného soudního drába. Je to kříženec Lobenguly a Lynchehauna.
Stojí za vidění, to vám řeknu. Pojďte. Náhodou jsem zrovna v Bodeze potkal
Johna Henryho Mentona, a ať jsem Tatar, jestli… počkat… Věř mi, Bobe, jsme na
správné cestě.</p>

<p class="mlptext">– Pověz mu, že mi stačí pár dní, řekl starostlivě otec Cowley.</p>

<p class="mlptext">Ben Dollard zůstal stát s vyvalenýma očima, řečnou papuli
dokořán, na nitce mu klimbal knoflík s lesklým spodkem, a aby líp slyšel,
protíral si ospalkami zalepené oči.</p>

<p class="mlptext">– Jakých pár dní? zahučel. Copak tě domácí nefendoval kvůli
činži?</p>

<p class="mlptext">– Fendoval, řekl otec Cowley.</p>

<p class="mlptext">– Obsílka toho človíčka tedy nemá větší cenu než ten potištěný
papír, řekl Ben Dollard. Domácí má přednostní nárok. Všechny údaje jsem mu
pověděl. Windsor Avenue č. 29. Jmenuje se Love?</p>

<p class="mlptext">– Tak jest, řekl otec Cowley. Ctihodný pan Love. Je pastorem
někde na venkově. Ale víte to jistě?</p>

<p class="mlptext">– Vyřiďte ode mě Barabáši, řekl Ben Dollard, ať si žalobu
strčí, kam schovává opičák ořechy.</p>

<p class="mlptext">Celým trupem zavěšen do otce Cowleyho, vedl ho směle dál.</p>

<p class="mlptext">– Snad oříšky, řekl pan Dedalus, pustil skřipec na vestu a šel
za nimi.</p>

<p class="mlphvezdicky">* * *</p>

<p class="mlptextbez1radku">– O hošíka bude postaráno, řekl Martin Cunningham,
jak vycházeli z brány dublinského zámku.</p>

<p class="mlptext">Strážník zasalutoval.</p>

<p class="mlptext">– Buďte tu spánembohem, řekl bodře Martin Cunningham.</p>

<p class="mlptext">Kývl na čekajícího drožkáře, ten trhl opratěmi a rozjel se k Lord
Edward Street.</p>

<p class="mlptext">Bronzová vedle zlaté, hlava slečny Kennedyové vedle hlavy
slečny Douceové se objevily nad záclonkou hotelu Ormond.</p>

<p class="mlptext">– Ano, řekl Martin Cunningham, jak si probíral vousy. Napsal
jsem otci Conmeeovi a celý případ mu předložil.</p>

<p class="mlptext">– Mohl jste to zkusit u našeho známého, nadhodil nevrle pan
Power.</p>

<p class="mlptext">– U Boyda? utrhl se Martin Cunningham. To tak.</p>

<p class="mlptext">Cestou dolů z Cork Hill je rázně dohnal John Wyse Nolan, který
se opozdil čtením seznamu.</p>

<p class="mlptext">Radní Nannetti šel po schodech radnice dolů a potkal konšela
Cowleyho a radního Abrahama Lyona, ti zas šli nahoru.</p>

<p class="mlptext">Zámecký kočár se prázdný zatočil do horní Exchange Street.</p>

<p class="mlptext">– Koukni, Martine, řekl John Wyse Nolan, když je dohonil u redakce
<span class="mlpznakkurziva11b">Pošty. </span>Jak pozoruji, Bloom se za pět
šilinků zapsal.</p>

<p class="mlptext">– Tak jest, řekl Martin Cunningham a vzal si seznam. A taky
těch pět šilinků složil.</p>

<p class="mlptext">– A ani nemukl, řekl pan Power.</p>

<p class="mlptext">– Divná věc, ale pravdivá, řekl Martin Cunningham.</p>

<p class="mlptext">John Wyse Nolan vykulil oči.</p>

<p class="mlptext">– Říkám, že tenhle žid má cit, zacitoval ladně.</p>

<p class="mlptext">Šli po Parliament Street.</p>

<p class="mlptext">– Tamhle je Jimmy Henry, má namířeno ke Kavanaghovi.</p>

<p class="mlptext">– Aby ne, řekl Martin Cunningham. Vida ho.</p>

<p class="mlptext">Před <span class="mlpznakkurziva11b">Maison Claire</span>
přepadl Bivoj Boylan hrbatého podroušeného švagra Jacka Mooneyho, jak si to
šněroval do katedrálního okrsku.</p>

<p class="mlptext">John Wyse Nolan s panem Powerem couvli dozadu a Martin Cunningham
zatím popadl za loket elegánka v bíle žíhaném obleku, který nejistým krokem
pospíchal kolem hodinek Mickyho Andersona.</p>

<p class="mlptext">– Městského podtajemníka nějak tlačí kuří oka, řekl John Wyse
Nolan panu Powerovi.</p>

<p class="mlptext">Za rohem šli dál k vinárně Jamese Kavanagha. Do očí jim padl
prázdný zámecký kočár, zabrzděný v Essex Gate. Martin Cunningham pořád hovořil
a ukazoval seznam, Jimmy Henry však do něho ani nekoukl.</p>

<p class="mlptext">– Taky Dlouhý John Fanning je tady, řekl John Wyse Nolan, v životní
velikosti.</p>

<p class="mlptext">Svou výškou vyplňoval celé dveřní ostění.</p>

<p class="mlptext">– Dobrý den, pane podšerife, řekl Martin Cunningham, jak
všichni pozdravili a zůstali stát.</p>

<p class="mlptext">Dlouhý John Fanning jim neuhnul. Rázně vyndal z úst velikánský
doutník značky Henry Clay a velkýma prchlivýma očima na ně bystře zahlížel.</p>

<p class="mlptext">– To konají páni senátoři pořád ty klidné porady? zaryl
štiplavě do městského podtajemníka.</p>

<p class="mlptext">Užili si pekla, zejícího před křesťany, načuřil se Jimmy
Henry, kvůli té sakramentské irštině. Kdepak je maršál na udržování pořádku v poradní
síni, to bych rád věděl. A starý Barlow, žezlonoš, leží se záduchou, žezlo na
stole chybí, nic není v pořádku, ba ani potřebný počet se nesešel a purkmistr
Hutchinson je v Llandudno a zastupuje ho maličký Lorcan Sherlock. Zatracená
irština našich předků.</p>

<p class="mlptext">Dlouhý John Fanning vyfoukl ze rtů chomáč kouře.</p>

<p class="mlptext">Martin Cunningham si nakrucoval špičku vousů a střídavě mluvil
s městským podtajemníkem a s šerifem, John Wyse Nolan byl zatím zticha.</p>

<p class="mlptext">– Kterýpak Dignam to byl? zeptal se Dlouhý John Fanning.</p>

<p class="mlptext">Jimmy Henry se zašklebil a zdvihl levé chodidlo.</p>

<p class="mlptext">– Ach, má kuří oka! zanaříkal. Propánakrále, pojďte nahoru, ať
se někde posadím. Uf! Ouvej! Pozor!</p>

<p class="mlptext">Nevrle se protlačil kolem boku Dlouhého Johna Fanninga, prošel
dál a pustil se po schodech.</p>

<p class="mlptext">– Pojďte nahoru, řekl Martin Cunningham podšerifovi. Třeba
jste ho neznal, třeba taky znal.</p>

<p class="mlptext">S panem Johnem Wysem Nolanem šel za nimi dovnitř pan Power.</p>

<p class="mlptext">– Byl to slušný človíček, řekl pan Power statnému hřbetu pana <span class="calibre17">Dlouhého Johna Fanninga, vystupujícího k Dlouhému
Johnu Fanningovi</span>, odráženému v zrcadle.</p>

<p class="mlptext">– Pomenší, byl to Dignam z Mentonovy advokátní kanceláře.</p>

<p class="mlptext">Dlouhý John Fanning že si ho nepamatuje.</p>

<p class="mlptext">Povětřím se rozlehl dusot kopyt.</p>

<p class="mlptext">– Co to? řekl Martin Cunningham.</p>

<p class="mlptext">Všichni se na místě otočili: John Wyse Nolan odešel zase dolů.
Ze stinného chládku u vchodu viděl, jak po Parliament Street ujíždějí koně a postroje
i lesklé spěnky se jim blyští. Bujně, ne moc rychle jeli před chladným,
nepřívětivým zrakem. V sedlech náručních koní, poponášejících se náručních koní
jeli forejtři.</p>

<p class="mlptext">– Copak to bylo? zeptal se Martin Cunningham, jak šli dál po
schodech.</p>

<p class="mlptext">– Lord místokrál a irský generální guvernér, odpověděl z paty
schodů John Wyse Nolan.</p>

<p class="mlphvezdicky">* * *</p>

<p class="mlptextbez1radku">Šlapali po tlustém koberci a tu pošeptal Tur Mulligan
přes slamák Hainesovi.</p>

<p class="mlptext">– Parnellův bratr. Tamhle v koutě.</p>

<p class="mlptext">Vybrali si stolek u okna proti člověku s protáhlou tváří,
jehož vous i pohled pevně tkvěl na šachovnici.</p>

<p class="mlptext">– To je on? zeptal se Haines a zhroutil se na židli.</p>

<p class="mlptext">– Ano, řekl Mulligan. Je to on, jeho bratr, náš městský
herold.</p>

<p class="mlptext">John Howard Parnell klidně posunul bílého běžce a šedý pařát
se mu zas pohnul na čelo a na něm zůstal.</p>

<p class="mlptext"><span class="calibre17">Za chvíli zpod něho
přízračným pohledem blýskl po protivníkovi a znovu zaútočil v rozehraném rohu.</span></p>

<p class="mlptext">– Já si dám kapucína, řekl Haines číšnici.</p>

<p class="mlptext"><span class="calibre17">– Dvakrát kapucína, řekl
Tur Mulligan. A přineste nám housky s máslem a taky koláče.</span></p>

<p class="mlptext">Když pak odešla, dal se do smíchu.</p>

<p class="mlptext">– Říkáme tomu Dublinské pekárny, protože housky tady mají
prachmizerné. Jenže vy jste přišel o Dedalův výklad <span class="mlpznakkurziva11b">Hamleta.</span></p>

<p class="mlptext">Haines rozevřel zakoupenou knihu.</p>

<p class="mlptext">– Škoda, řekl. Shakespeare je blahé loviště duchů vypadlých z rovnováhy.</p>

<p class="mlptext">U mřížky domu v Nelson Street č. 14 zavrčel jednonohý
námořník:</p>

<p class="mlptext"><span class="mlpznakkurziva11b">–</span> <span class="mlpznakkurziva11b">Anglie se naděje…</span></p>

<p class="mlptext"><span class="calibre17">Bledě žlutá vesta vesele
poskakovala rozesmátému Turu Mulliganovi.</span></p>

<p class="mlptext">– Měl byste ho vidět, když on ztratí tělesnou rovnováhu. Říkám
mu potulný Aengus.</p>

<p class="mlptext">– Jistě má nějakou utkvělou myšlenku, řekl Haines a palcem a ukazovákem
si hloubavě tiskl bradu. Přemýšlím, jaká to asi je. Takoví lidé ji mívají.</p>

<p class="mlptext">Tur Mulligan se ustaraně nahnul přes stůl.</p>

<p class="mlptext"><span class="calibre17">– Popletli mu rozum líčením
pekla, řekl. Do attické noty už nikdy nevpadne. Nota Swinburna a kdejakého
básníka, sinalá smrt a zarudlé zrození. To je jeho tragika. Básník z něho nikdy
nebude. Rozkoš tvorby…</span></p>

<p class="mlptext">– Věčný trest, řekl Haines a úsečně kývl hlavou. Chápu. Dnes
ráno jsem zaryl do jeho víry. Něco ho tíží. To je vidět. Dost zajímavé, protože
vídeňský profesor Pokorny z toho něco zajímavého vyvozuje.</p>

<p class="mlptext">Číhavým zrakem zahlédl Tur Mulligan přicházet číšnici. Pomohl
jí složit tác.</p>

<p class="mlptext">– Po pekle nenachází v dávném irském bájesloví ani stopy, řekl
obklopen přívětivými šálky. Mravní myšlenka, pocit osudu, odplaty zřejmě chybí.
Že má zrovna takovou utkvělou myšlenku, to je divné. Píše něco pro vaše hnutí?</p>

<p class="mlptext">Obratně spustil skrze šlehačku dvě kostky cukru. Tur Mulligan
rozřízl ještě horkou žemli vedví a rozžhavenou kůrku namazal máslem. Hladově si
ukousl střídu.</p>

<p class="mlptext">– Za deset let, žvýkal a přitom se smál. Za deset let něco
napíše.</p>

<p class="mlptext">– To je dost dlouho, řekl Haines a hloubavě zdvihl lžičku. Ale
nakonec to snad přece napíše.</p>

<p class="mlptext">Lžičkou ochutnal smetanový kužel šálku.</p>

<p class="mlptext">– Jestli se nemýlím, je to pravá irská smetana, řekl
shovívavě. Nechci se dát šidit.</p>

<p class="mlptext">Eliáš, lodička, smačkaný leták, který někdo zahodil, plul na
východ podél boků lodí a rybářských člunů, vprostřed korkového souostroví, za
novou Wapping Street mimo Bensonovu převozní pramici a vedle trojstěžního
škuneru <span class="mlpznakkurziva11b">Rosevean</span> z Bridgewateru, naloženého
cihlami.</p>

<p class="mlphvezdicky">* * *</p>

<p class="mlptextbez1radku"><span class="calibre19">Almidano Artifoni
minul Holies Street, minul Sewell’s Yard. Za ním Cashel Boyle O’Connor
Fitzmaurice Tisdall Farrell, komíhaje holídeštníkempláštěm, uhnul lampě před
domem pana Lawa Smithe, přešel ulici a kráčel po Merrion Square. Kus za ním
slepý výrostek vyťukával cestu u zdi Trojického parku.</span></p>

<p class="mlptext">Cashel Boyle O’Connor Fitzmaurice Tisdall Farrell došel až k vlídným
oknům pana Lewise Wernera, obrátil se, a komíhaje holídeštníkempláštěm, rázoval
zpátky po Merrion Square.</p>

<p class="mlptext"><span class="calibre17">Na rohu u Wilda postál,
zamračil se na jméno Eliáše, plakátované na Městské síni, zamračil se na
vzdálený libosad vévodského trávníku. Na slunci mu zamračeně blýskl monokl.
Přes vyceněné krysí zuby zamručel:</span></p>

<p class="mlptext">– <span class="mlpznakkurziva11b">Coactus volui.</span><a href="../Text/odysseus_012.html#_ftn147" title="" class="pcalibre1 pcalibre msofootnotereference calibre16" id="_ftnref147"><i class="calibre1">[147]</i></a></p>

<p class="mlptext">Rázoval po Clare Street a přemílal to vzteklé slovo.</p>

<p class="mlptext"><span class="calibre19">Jak rázoval kolem zubařské
výlohy pana Blooma, rozevlátým pláštěm bezohledně vyšinul ťukající hůl ze
správného úhlu, zavadil o vysílené vyžle a uháněl dál. Neduživou tváří se
slepý výrostek otočil za uhánějícím.</span></p>

<p class="mlptext">– Pánbůh tě zatrať, řekl trpce, ať jsi nevímkdo. Jsi ještě
větší slepec než já, ty zkurvypancharte.</p>

<p class="mlphvezdicky">* * *</p>

<p class="mlptextbez1radku"><span class="calibre17">Naproti Ruggymu O’Donohoeovi
se po horké Wicklow Street loudal mladý pan Patrik Aloysius Dignam, v pracce
půldruhé libry vepřových řízků, pro které ho poslali k Manganovi, dříve
Fehrenbachovi. Zatracepená nuda sedět v salóně s paní Stoerovou a paní
Quigleyovou a paní MacDowellovou, rolety stažené, jak tam pofňukávají a ulizují
prima tříslově hnědé šery, co strýček přinesl od Tunneyho. A po celou
zatracepenou dobu jedí drobty ovocného koláče a v jednom kuse brebentí a hekají.</span></p>

<p class="mlptext">Po Wicklow Lane ho přiměla k zastavení výloha dvorní modistky
madam Doylové. Stál a hleděl na oba do pasu svlečené boxery s pěstmi
natrčenými. Z postranních zrcadel mlčky na něho čuměli dva truchlící mladí páni
Dignamové. Dublinský beránek Myler Keogh se utká se <span class="calibre17">starším šikovatelem Bennettem, portobellským pěstním zápasníkem, o cenu</span>
<span class="calibre17">padesáti sovereignů, hrome, takový zápas
stojí za to vidět. Myler Keogh</span>, to je ten rozkročený k ráně proti tomu
se zelenou šerpou. Vstupné dva šilinky, vojáci polovinu. Zdejchnu se, máma nic
nepozná. Jak se obrátil, mladý pan Dignam vlevo se obrátil také. To jsem já ve
smutku? Kdypak je to? Dvaadvacátého května. Zatracepeně, už to dávno bylo.
Obrátil se vpravo a napravo se mladý pán Dignam také obrátil, čapku nakřivo,
límec pošoupnutý. Zdvihl bradu, zapjal si límec níž a tu uviděl vedle obou
boxerů obrázek rozkošné subrety Marie Kendallové. Taková nějaká diblice, jaké
bývají v balíčcích knastru, co kouří Stoer, jednou ji fotr u mě našel a dal mi
co proto.</p>

<p class="mlptext">Mladý pan Dignam si popotáhl límec a loudal se dál. Co do síly
je nejlepší boxer Fitzsimons. Kdyby tě tak, člověče, ten chlap praštil do
bránice, uslyšíš zpívat andělíčky. Jenže co do chytrosti nejlepší byl Jem
Corbet, než ho i s těmi fintami domlátil Fitzsimons.</p>

<p class="mlptext"><span class="calibre17">V Grafton Street uviděl
mladý pan Dignam nějakého elegána, v ústech</span> červenou květinu, na nohou
parádní střevíce, poslouchá, jak mu nějaký ožrala něco povídá, a přitom se
štíří na celé kolo.</p>

<p class="mlptext">Do Sandymountu nejede tramvaj.</p>

<p class="mlptext"><span class="calibre17">Mladý pan Dignam kráčel po
Nassau Street a řízky si přendal do druhé ruky. Už zas se mu vysmekl límec, ten
zatracepený knoflík je na dírku u košile moc malý, zatracepené dílo. Potkal
školáky s brašnami. Zítra taky ještě nepůjdu, až do soboty nebudu chodit do
školy. Potkal další školáky. Jestlipak si všímají, že mám smutek. Strýc Barney
říkal, že to dá večer do novin. Zítra to tedy všichni uvidí a přečtou si moje a
tátovo jméno černé na bílém.</span></p>

<p class="mlptext">Obličej mu nadobro zšedl, nebyl už červený jako dřív a k očím
mu po něm lezla moucha. Jak to škrčelo, když šroubovali do rakve šrouby; a jak
to drncalo, když ho nesli po schodech.</p>

<p class="mlptext">Táta byl uvnitř a v salóně plakala maminka a strýc Barney
vykládal chlapům, jak se s ní mají otočit. Byla to velikánská rakev a vysoká a napohled
těžká. Jak to bylo? Tu noc, co se táta naposled napil, stál na odpočívadle a hulákal,
ať mu přinesou boty, že sejde k Tunneymu ještě napít, a v košili vypadal
zavalitý a malý. Už ho neuvidím. Smrt, tak je to. Táta umřel. Otec mi umřel.
Říkal mi, ať jsem mámě hodným synem. Co ještě říkal, jsem nezaslechl, zahlídl
jsem jenom jazyk a zuby, jak to zkoušel povědět líp. Chudák táta. To byl pan
Dignam, můj otec. Jak doufám, je v očistci, protože se v sobotu večer otci
Conroyovi vyzpovídal.</p>

<p class="mlphvezdicky">* * *</p>

<p class="mlptextbez1radku">Po obědě vyjeli z místokrálovského letohrádku William
Humble, hrabě z Dudley, s lady Dudleyovou, v doprovodu podplukovníka
Hesseltina. V dalším kočáře seděli ctihodná paní Pagetová, slečna de Courcy a službu
konající pobočník, ctihodný Gerald Ward.</p>

<p class="mlptext">Kavalkáda vyjela z dolní brány Fénixova parku za salutování
úslužných strážníků a za Královským mostem jela dál po severních nábřežích. Jak
projížděl místokrál hlavním městem, všude ho nadmíru srdečně zdravili. U Krvavého
mostu ho z dáli za řekou marně zdravil pan Thomas Kernan. Mezi Královniným a Whitworthovým
mostem minula místokrálovská kavalkáda lorda Dudleyho nezdravena panem Dudleym
Whitem, B. L., M. A., ten stál na Arranském nábřeží před zastavárnou paní M. E.
Whitové na rohu Arran Street, hladil si ukazovákem nos a rozmýšlel, jestli
dojede do Phibsbourghu rychleji tramvají s trojím přestupováním, nebo drožkou,
nebo pěšky přes Smithfield, Constitution Hill a broadstoneskou konečnou
stanici. Z portálu Čtyř soudních dvorů ho překvapeně zahlédl Ritchie Goulding s
kabelou kanceláře Goulding, Collis a Ward. Za Richmondským mostem na schůdcích
kanceláře advokáta Rubena J. Dodda, komisionáře Vlastenecké pojišťovny, nějaká
postarší ženská přece jen nevešla dovnitř, rozmyslela se, kolem Ringových výloh
popošla zpátky a důvěřivě se usmála na zástupce Jeho Veličenstva. Ze stavidla v
náspu Woodova nábřeží pod kanceláří Toma Devana s manskou oddaností vyplázla
řeka Poddle jazyk tekutého odpadu. <span class="calibre17">Nad
záclonkou hotelu Ormond, bronzová vedle zlaté, hlava slečny Douceové vedle
hlavy slečny Kennedyové číhala a obdivovala. Na Ormondově nábřeží si to pan
Šimon Dedalus zrovna šněroval z pisoáru k podšerifovi, vprostřed ulice se
zastavil a smekl klobouk až k zemi.</span> Jeho Excelence páně Dedalův pozdrav
milostivě opětovala. <span class="calibre17">Od Cahillova nároží se
nepovšimnut poklonil ctihodný pán Hugh C. Love, M. A., pamětliv lordů
místodržících, jejichž dobrotivá ruka odpradávna třímá tučná obročí. Na
Grattanově mostě se zrovna loučili Lenehan s M’Coyem </span>a pozorovali
kolemjedoucí kočáry. Kolem kanceláře Rogera Greena a velké tiskárny
Dollardovy, celé červené, šla zrovna Gerty MacDowellová a nesla churavému otci
dopisy od Catesbyho linoleové firmy; podle té okázalosti poznala, že je to lord
místodržitel a paní místodržitelová, ale co má Její Excelence na sobě, to
nezahlédla, protože vzhledem k lordu místodržiteli tramvaj a Springův
velikánský žlutý stěhovací vůz zůstaly stát zrovna před ní. Ze stinných dveří
Kavanaghovy vinárny za krámem Lundyho Foota se na lorda místodržitele a irského
generálního guvernéra s neviděným chladem usmíval John Wyse Nolan. Velectihodný
William Humble, hrabě z Dudley, nositel rytířského velkokříže Viktoriina řádu,
projel kolem neustále tikajících hodinek Mickeyho Andersona a kolem Henryových
a Jamesových nastrojených a růžovolících voskových manekýnů, elegán Henry, <span class="mlpznakkurziva11b">dernier cri</span><a href="../Text/odysseus_012.html#_ftn148" title="" class="pcalibre1 pcalibre msofootnotereference calibre16" id="_ftnref148"><i class="calibre1">[148]</i></a><span class="mlpznakkurziva11b"> </span>James. Zády k Dame Gate pozorovali Tom Rochfort
a Čmuchal Flynn, jak k nim kavalkáda dojíždí. Tom Rochfort si všiml, že na něho
lady Dudleyová upírá zrak, a honem vytáhl palce z vínově červené vesty a smekl
před ní čapku. Roztomilá subreta Marie Kendallová, líce našminkované a sukni
zdviženou, přes šminku se z plakátu usmívala na Williama Humbla, hraběte z Dudley,
a na podplukovníka H. G. Hesseltina i na ctihodného pana pobočníka Geralda
Warda. Tur Mulligan vesele a Haines vážně civěli z okna Dublinské pekárny na
místokrálovskou ekvipáž přes záda zvědavých hostů, svým shlukem zatemňujících
šachovnici, na niž upřeně zíral John Howard Parnell. Ve Fownes’s Street odtrhla
Dilly Dedalová oči od Chardenalova francouzského slabikáře a v slunečním žáru
je kulila na rozevřené slunečníky a roztočené loukotě. Rozkročen ve vchodu do
Obchodní budovy civěl od vína zduřelýma krabíma očima John Henry Menton, a aniž
je vnímal, držel v buclaté levé ruce, aniž se na ně díval, buclaté zlaté
cibule. Zrovna pod zdviženou přední nohou koně krále Vilíka zpod kopyt forejtrů
vyškubla paní Breenová chvátajícího manžela. Křikla mu do ucha, co se děje.
Pochopil, tlustospisy si přendal na levý prs a zasalutoval druhému kočáru.
Příjemně překvapený pobočník, ctihodný pán Gerald Ward, honem odpověděl na
pozdrav. Na Ponsonbyho nároží se utahaná bílá lahvice H. zastavila a za ní se
zastavily čtyři lahvice s bílými cylindry, E. L. Y., kolem nich se pyšně
přehnali forejtři a kočáry. Naproti přes ulici kolem Pigottovy prodejny
hudebních nástrojů si vážně vykračoval pestře vystrojený profesor tance atd.
pan Denis J. Maginni, nějaký místokrál ho předjel, ani si ho nevšiml. Vedle Proboštské
zdi se křepce nesl Bivoj Boylan, našlapoval v tříslově hnědých střevících a ponožkách
s blankytnými cvikly do rytmu <span class="mlpznakkurziva11b">Růža je fabrička z Yorkshiru.</span></p>

<p class="mlptext">Blankytným čelenkám a bujnému kroku náručních koní stavěl
Bivoj Boylan na odiv blankytnou kravatu, široký slamák posazený na kuráž a oblek
z indigové serky. S rukama zastrčenýma v kazajce zapomněl pozdravit, zato
věnoval všem třem dámám obdivný pohled, mezi rty rudou květinu. Cestou po
Nassau Street upozornil Jeho Excelence místokrál svou uklánějící se choť na to,
že v Trojickém parku nacvičují programovou hudbu. Nevidění drzí horáčtí moníci
troubili a bubnovali za průvodem, až uši zaléhaly:</p>

<p class="mlpversei">Růža je fabrička z Yorkshiru,<br/>
ta netrpí na parádu.<br/>
Cararabum.<br/>
A přec ji mám stokrát radši<br/>
než yorkshirskou čalamádu.<br/>
Cararabum.</p>

<p class="mlptext"><span class="calibre17">Za zdí o překot startovali
na čtvrtmílový cyklistický závod ploché dráhy M. C. Green, H. Thrift, T. M.
Patey, C. Scaife, J. B. Jeffs, G. N. Morphy, F. Stevenson, C. Adderly a W. C.
Huggard. Cashel Boyle O’Connor Fitzmaurice Tisdall Farrell rázoval kolem
Finnova hotelu a vzteklým monoklem se přes kočáry díval na hlavu pana E. M.
Solomonse v okně rakousko-uherského vicekonzulátu. Kus dál v Leinster Street,
vedle boční Trojické branky, věrný královský poddaný Hornblower ťukl prsty do
lovecké čapky. Jak si vyhřebelcované koně hrdě vyšlapovali po Merrion Square,
mladý pan Patrik Aloysius Dignam počkal a vida, jak toho pána v cylindru
všichni zdraví, prsty zamaštěnými od papíru s řízky taky nazvedl novou černou
čapku. Límec mu taky poskočil. </span><span class="calibre19">Cestou
na bazar Mirus ve prospěch Mercerovy nemocnice ujížděl místokrál se svou
družinou k Lower Mount Street. Naproti Broadbentovi minul slepého výrostka. </span>V
Lower Mount Street nějaký chodec v hnědém mackintoshi, ukusující chleba, bez
úrazu přešel rychle místokráli přes cestu. Z prkenné ohrady u mostu přes
Královský průplav vítal pan Eugene Stratton, odulé pysky celé rozšklebené,
příchozí do pembrokeské čtvrti. Na rohu Haddington Road dvě ženy celé od písku,
v ruce deštník a kabelu, v níž harašilo jedenáct mušlí, zůstaly stát a s úžasem
si prohlížely pana purkmistra s paní purkmistrovou bez zlatého řetězu. Na
Northumberland Road a Lansdown Road Jeho Excelence místokrál puntičkářsky
kvitoval pozdrav řídkých chodců, pozdrav dvou školáčků u zahradní branky <span class="calibre17">jednoho domu, jemuž prý se obdivovala nebožka
královna, když r. 1849 spolu s princem vladařem naposled zavítala do irského
hlavního města, a pozdrav tuhých kalhot Almidana Artifoniho, pohlcený
zavíranými dveřmi.</span></p>

<p class="mlphvezdicky">* * *</p>

<p class="mlptextbez1radku">Bronzová vedle zlaté zaslechly železné podkovy
zvonící.</p>

<p class="mlptext">Nestydt dtdtdt.</p>

<p class="mlptext">Štipce, štípe štipce zrohovatělého nehtu, štipce.</p>

<p class="mlptext">Děsné. A zlatá se ještě víc zarděla.</p>

<p class="mlptext">Brumlavě to písklo.</p>

<p class="mlptext">Brumlavě. Bledavá blumka na zlatém chocholu vlasů.</p>

<p class="mlptext">Růže poskakující na atlasu atlasových ňader, růže kastilská.</p>

<p class="mlptext">Trylky, trylky: Jádolores.</p>

<p class="mlptext">Kuk! Kdopak je v tom… zlatém kukuči?</p>

<p class="mlptext">Cink zaúpělo k bronzové slitovnici.</p>

<p class="mlptext">A úpění čisté, táhlé a pronikavé. Skomíravé úpění.</p>

<p class="mlptext">Vábení. Něžné slovo. Jen se podívej. Jasné hvězdy blednou.
Ach, růže! Místo odpovědi šveholení. Kastilská. Už se šeří.</p>

<p class="mlptext">Brnčí, brnčí brnčivá bryčka.</p>

<p class="mlptext">Cvakl peníz. Hrkly hodiny.</p>

<p class="mlptext">Vyznání. <span class="mlpznakkurziva11b"><span class="calibre17">Sonnez.</span></span> To můžu. Brnk podvazku. Kterak bych tě opustil.
Mlask. <span class="mlpznakkurziva11b"><span class="calibre17">La
cloche!</span></span> Mlasknutí do stehna. Vyznání. Horko. Sbohem, lásko má!</p>

<p class="mlptext">Brnčení. Bloo.</p>

<p class="mlptext">Hřmotně dunivé akordy. Když láska uchvátí. Vojna! Vojna!
Tympán.</p>

<p class="mlptext">Plachetnice! Závoj plave po vodní pláni.</p>

<p class="mlptext">Veta. Zašvihotal drozd. Po všem veta.</p>

<p class="mlptext">Roh. Raroh.</p>

<p class="mlptext">Když spatřil. Běda!</p>

<p class="mlptext">Trt. Buch.</p>

<p class="mlptext">Švihot. Ach, vábení! Vábné.</p>

<p class="mlptext">Marto! Pojď!</p>

<p class="mlptext">Klapklap. Klipklap. Klapyklap.</p>

<p class="mlptext">Božínku! Ontojak živne slyšel.</p>

<p class="mlptext">Hluchý plešatý Pat přinesl podložku nůž odnesl.</p>

<p class="mlptext">Úpění za měsíční noci: do dáli: do dáli.</p>

<p class="mlptext">Je mi tak smutno. Douška: Teskně bloumám.</p>

<p class="mlptext">Slyš!</p>

<p class="mlptext">Špičatý zkroucený chladný mořský roh. Jestlipak jsi už? Každý
a jiný zas šum a tlumený řev.</p>

<p class="mlptext">Perleť, když ona. Lisztovy rapsódie. Syk.</p>

<p class="mlptext">Vy ne?</p>

<p class="mlptext">Neslyšel: ne: ne: věřte mi. Lidlyd. Kukuruhú.</p>

<p class="mlptext">Tma.</p>

<p class="mlptext">Z hloubi znějící. Do toho, Bene, do toho.</p>

<p class="mlptext">Čeká, zatímco číháš. Hí hí. Čekej, zatímco on hí.</p>

<p class="mlptext">Jen čekej!</p>

<p class="mlptext">V temném země klínu. Uložená ruda.</p>

<p class="mlptext">Naminedamine. Po všem veta. Všechno padlo.</p>

<p class="mlptext">Drobounké, chvějivé kapradí jejího chmýří.</p>

<p class="mlptext">Amen! Zuřivě zaskřípal.</p>

<p class="mlptext">Tam. Sem a tam. Studený kolek trčí.</p>

<p class="mlptext">Bronzlydie vedle Minozlatá.</p>

<p class="mlptext"><span class="calibre15">Vedle bronzové, vedle zlaté,
v mořsky zeleném šeru. Bloom. Starý Bloom. Někdo zaťukal, někdo zaklepal
kukuruhú.</span></p>

<p class="mlptext">Modlete se za něho! Modlete se, dobří lidé.</p>

<p class="mlptext">Podagrové prsty mu zachrastily.</p>

<p class="mlptext">Bimabam. Bimbam.</p>

<p class="mlptext"><span class="calibre17">Poslední kastilská letní
růže, která ještě kvete, je mi smutno a teskno.</span></p>

<p class="mlptext">Hví. Větérek mi hvízdl.</p>

<p class="mlptext">Poctiví chlapi. Lid Ker Cow De a Doll. Tak, tak. Chlapi jako
vy. Cink conk zdvíháme číše.</p>

<p class="mlptext">Fff Ú.</p>

<p class="mlptext">Kde bronzová zblízka? Kde zlatá zdáli? Kde kopyta?</p>

<p class="mlptext">Rrpr. Krá.</p>

<p class="mlptext">Krándl.</p>

<p class="mlptext">Tehdy a teprve tehdy. Na hrobpr. Ať mi napr.</p>

<p class="mlptext">Hotovo.</p>

<p class="mlptext">Začnem!</p>

<p class="mlptextbez1radku2">Bronzová vedle zlaté, hlava slečny Douceové vedle
hlavy slečny Kennedyové nad záclonkou Ormondova hotelu zaslechly, jak jedou
kolem místokrálovská kopyta, zvonící ocelí.</p>

<p class="mlptext">– Je to ona? zeptala se slečna Kennedyová.</p>

<p class="mlptext">Slečna Douceová řekla ano, sedí vedle jeho exc., perleť a <span class="mlpznakkurziva11b">eau de Nil.</span></p>

<p class="mlptext">– Skvělý kontrast, řekla slečna Kennedyová.</p>

<p class="mlptext">Celá pryč, řekla dychtivě slečna Douceová:</p>

<p class="mlptext">– Koukni na toho cápka ve vysokém cylindru.</p>

<p class="mlptext">– Kterého? Kde? ještě dychtivěji se zeptala zlatá.</p>

<p class="mlptext"><span class="calibre17">– V druhém kočáře, zvlhlými
rty, rozesmátými na slunci, řekla slečna</span> Douceová. On sem hledí. Pozor,
až se podívám.</p>

<p class="mlptext"><span class="calibre17">Uškubla, bronzová, do
nejzazšího koutku a v oparu horečného dechu</span> tiskla obličej na okenní
tabulku.</p>

<p class="mlptext">Zvlhlými rty se uchichtla:</p>

<p class="mlptext">– Krk si vyvrátí, jak se ohlíží.</p>

<p class="mlptext">Dala se do smíchu.</p>

<p class="mlptext">– Jeminkote! Ti mužští jsou ale strašní pitomci.</p>

<p class="mlptext">Smutně.</p>

<p class="mlptext">Posmutněle slečna Kennedyová odcourala ze sluníčka a za ucho
si zavinula vysmeklou kadeř. Posmutněle se courajíc, už ne zlatá, zakroutila si
a zavinula kadeř. Posmutněle si při courání zavinula zlatou kadeř za zaoblené
ucho.</p>

<p class="mlptext">– Ti se mají, posmutněle řekla.</p>

<p class="mlptext">Mužský.</p>

<p class="mlptext">Blookdože šel kolem Moulangových dýmek a za ňadry měl pamlsky
hříchu, kolem Winových starožitností a v paměti měl sladká hříšná slova, kolem
Carrollova zašlého pokřiveného cínu, pro Raoula.</p>

<p class="mlptext">K nim, k těm ve výčepu, k výčepnicím přišel podomek. Nevzaly
ho na vědomí, a tak jim tác s chřestivým porcelánem třískl na pult.</p>

<p class="mlptext">– Tady máte čaj, řekl.</p>

<p class="mlptext">Slečna Kennedyová způsobně sundala tác s čajem na převrácenou
bednu od minerálky, aby na něj nebylo vidět.</p>

<p class="mlptext">– Kdo to má být? zeptal se nezpůsobně otevřhuba podomek.</p>

<p class="mlptext">– Hádejte, odsekla slečna Douceová a odešla od své špehýrky.</p>

<p class="mlptext">– Váš galán, co?</p>

<p class="mlptext">Bronzová hrdě odpověděla:</p>

<p class="mlptext">– Postěžuji si paní de Massey, jestli od vás ještě uslyším
nějakou nestydatou troufalost.</p>

<p class="mlptext">– Nestydt, dtdtdt, neomaleně zahuhňal podomek, jak při jejím
vyhrožování odcházel, odkud přišel.</p>

<p class="mlptext">Bloom.</p>

<p class="mlptext">Slečna Douceová se zaškaredila na svůj květ a řekla:</p>

<p class="mlptext">– Ten spratek je ale protivný. Jestli se nebude slušně chovat,
vykrákám mu za ucho.</p>

<p class="mlptext">Úplná dáma v skvělém kontrastu.</p>

<p class="mlptext">– Nic si z toho nedělej, mírnila ji slečna Kennedyová.</p>

<p class="mlptext">Nalila do šálku čaje a čaj zas vlila do konvice. Jako pod
nějakým útesem se choulily pod pultem, bedny převráceny, čekaly na stoličkách,
čekaly, až se čaj vylouhuje. Hladily si blůzy, obě z černého atlasu, yard dva
šilinky devět, čekaly, až se čaj vylouhuje, a dva šilinky sedm.</p>

<p class="mlptext">Ano, bronzová zblízka, zlatá zdáli, slyšely ocel zblízka,
dusot kopyt zdáli, a slyšely ocelová kopyta zvonivé kopyto zvonivou ocel.</p>

<p class="mlptext">– Jsem moc opálená?</p>

<p class="mlptext">Slečna Bronzová si odhrnula z krku blůzu.</p>

<p class="mlptext">– Ani ne, řekla slečna Kennedyová. Ono to zhnědne. Zkusila jsi
borax s třešňovou vavřínovou vodičkou?</p>

<p class="mlptext">Slečna Douceová se zpola napřímila a úkosem si prohlédla pleť
v zlatě popsaném výčepním zrcadle, v němž se odrážely číše na rýnské i burgundské
a mezi nimi lastura.</p>

<p class="mlptext">– A co teprve mé ruce, řekla.</p>

<p class="mlptext">– Zkus glycerín, radila slečna Kennedyová.</p>

<p class="mlptext">Slečna Douceová dala vale šíji i rukám.</p>

<p class="mlptext">– Z takových krámů se ještě dostane vyrážka, odbyla ji a znovu
se posadila. Ptala jsem se toho bambuly u Boyda, co by měl na mou pleť.</p>

<p class="mlptext">Slečna Kennedyová si nalila vylouhovaného čaje, ušklíbla se a zaprosila:</p>

<p class="mlptext">– Kristapána, ani mi ho nepřipomínej!</p>

<p class="mlptext">– Počkej, hned ti to řeknu, zažadonila slečna Douceová.</p>

<p class="mlptext">Po dolití sladkého čaje s mlékem si slečna Kennedyová vrazila
malíky do obou uší.</p>

<p class="mlptext">– Přestaň, křikla.</p>

<p class="mlptext">– Já neposlouchám, křikla.</p>

<p class="mlptext">Ale co Bloom?</p>

<p class="mlptext">Slečna Douceová zahuhňala bambulovským tónem:</p>

<p class="mlptext">– Na vaši co?</p>

<p class="mlptext">Slečna Kennedyová si vytáhla malíky z uší, že si poslechne, že
promluví: a zatím znovu řekla, znovu zaprosila.</p>

<p class="mlptext">– Dej mi s ním pokoj, nebo vypustím duši. Ten odporný zvrhlík!
Ten večer v Starodávné koncertní dvoraně.</p>

<p class="mlptext">Znechuceně srkala nápoj, horký čaj, srk, srkala sladký čaj.</p>

<p class="mlptext">– Takhle byl, řekla slečna Douceová a ze tří čtvrtin shýbla
bronzovou hlavu a ohrnula nozdry. Uf! Uf!</p>

<p class="mlptext">Slečna Kennedyová zapištěla smíchem. Nozdrami roztřesenými
nenestydtdt jako čenichající ohař slečna Douceová větřila a funěla.</p>

<p class="mlptext">– Och! pištivě zabědovala slečna Kennedyová. Na jeho vypoulené
oko hned tak nezapomeneš.</p>

<p class="mlptext">Slečna Douceová jí hlubokým bronzovým smíchem vpadla do noty a
zavřískla:</p>

<p class="mlptext">– A taky na to druhé oko, co máš.</p>

<p class="mlptext">Chmurným zrakem si Bloom četl jméno Aaron Figler. Pročpak mě
vždycky napadne Figlář. Nejspíš to bude šibal. A to hugenotské jméno Prospera
Loré. K Bassiho nejsvětějším pannám Bloom chmurným zrakem jen zatěkal. V modrém
rouchu, vespod bílá, pojďte ke mně. Věří o ní, že je bůh: nebo bohyně. Ty
dnešní bohyně. Neviděl jsem. Promluvil do toho ten chlapík. Potom s Dedalovým
synem. Snad to byl Mulligan. Samé spanilé panny. To k ní ty prostopášníky
táhne: že je tak bílá.</p>

<p class="mlptext">Znovu zatěkal zrakem. Pamlsky hříchu. Pamlsky jsou na mlsání.</p>

<p class="mlptext">Hříchu.</p>

<p class="mlptext">V chichotavém výbuchu splývaly mladé bronzovězlaté hlasy,
Douceová a Kennedyová, to druhé oko, co máš. Mladé hlasy, bronzové chichotozlaté,
zvrátily nazad a nenuceně vyrážely smích, vřískaly, to druhé, co máš, jedna
dává znamení druhé, vysoké pronikavé tóny.</p>

<p class="mlptext"><span class="calibre19">Á, popadaly dech,
vzdychaly. Vzdychaly, á, veselí jim skomíralo únavou.</span></p>

<p class="mlptext">Slečna Kennedyová si znovu podala šálek ke rtům, vstala,
usrkla a uchichtla se. Slečna Douceová se nahnula nad tác, pokrčila nos a šibalsky
zakoulela ztučnělýma očima. Kennysmíšek schýlila cimbuří plavých vlasů,
schýlila je, až bylo v zátylku vidět želvový hřeben, vyprskla čaj, dávila se
čajem i smíchem, dávila se, až kuckala a bědovala:</p>

<p class="mlptext">– Och, ty špekové oči! Představ si, že by sis někoho takového
vzala. A on měl camfourek fousů!</p>

<p class="mlptext">Douceová vyrazila nádherný jekot, sytý jekot syté ženy,
požitku, radosti, rozhořčení.</p>

<p class="mlptext">– Že bych si vzala špekový nos, zaječela.</p>

<p class="mlptext">Pištivě rozchechtané, po bronzové zlatá se poštívaly k jednomu
výbuchu po druhém, střídavě hlaholily bronzovězlatá zlatěbronzová, ječivěchichotavě
k jednomu smíchu po druhém. A potom se rozesmály ještě víc. Špekáče, toho znám.
Bez síly, bez dechu položily roztřesené hlavy, zapletené a lesklými hřebeny
upevněné do cimbuří, na úskalí pultu. Zardělé (ach!), udýchané, zpocené (ach!),
nadobro zalklé.</p>

<p class="mlptext">– Že bych si vzala Blooma, Špekáčeblooma.</p>

<p class="mlptext">– Chraňte mě všichni svatí! vzdychla slečna Douceová nad svou poskakující
růží. Škoda že jsem se tak rozesmála. Jsem celá mokrá.</p>

<p class="mlptext">– Ale, Douceová! káravě se ozvala slečna Kennedyová. Ty jedna
protivko!</p>

<p class="mlptext">A zarděla se ještě víc (ty protivko!), ještě zlatověji.</p>

<p class="mlptext">U Cantwellovy kanceláře bloumal Špekáčbloom, u Ceppiho panen,
svítících olejotiskem. Hauzíroval s těmito věcmi Nannettiho otec, hučel do lidí
jako já. Náboženství je výnosné. Musím s ním promluvit o Clavisově lokálce.
Nejprve se najím. Už to potřebuji. Ještě ne. Ve čtyři, řekla. Čas stále běží.
Ručičky se otáčejí. Vpřed. Kde se najíst? U Clarence, Dolphina? <span class="calibre17">Vpřed. Pro Raoula. Najíst. Kdybych za ty inzeráty
trhl rovných pět zlatých. Fialové hedvábné spodničky. Ještě ne. Pamlsky hříchu.</span></p>

<p class="mlptext">Rděly se méně, ještě méně, až zezlatověly.</p>

<p class="mlptext">Do jejich výčepu vkročil rázně pan Dedalus. Štipce
zrohovatělého nehtu u palce si obíral štipce. Štipce. Rázně vkročil.</p>

<p class="mlptext">– Á, pěkně vítám, slečno Douceová.</p>

<p class="mlptext">Podal jí ruku. Jestlipak se měla dobře na dovolené.</p>

<p class="mlptext">– Prima.</p>

<p class="mlptext">V Rostrevoru bylo, jak doufá, hezky.</p>

<p class="mlptext">– Nádherně, řekla. Koukněte, jak jsem se zřídila. Celý den
jsem ležela na pláži.</p>

<p class="mlptext">Bronzový úběl.</p>

<p class="mlptext">– Vy jste mi náramná nezvednice, domlouval jí pan Dedalus a shovívavě
jí stiskl ruku. Takhle pokoušet ubohé šišmáčky.</p>

<p class="mlptext">Slečna Douceová mu vydrapla atlasovou paži.</p>

<p class="mlptext">– Ale jděte, řekla. Vy jste tak zrovna šišmák.</p>

<p class="mlptext">Že je.</p>

<p class="mlptext">– Inu, jsem, dumal. Vypadal jsem v kolébce tak, že mě pokřtili
na Šišmu Šimona.</p>

<p class="mlptext">– Vy jste byl asi pěkný dětina, usadila ho slečna Douceová.
Copak vám dnes doktor předepsal?</p>

<p class="mlptext">– Inu, dumal, co sama řeknete. Myslím, že vás poprosím o čerstvou
vodu a poloviční visku.</p>

<p class="mlptext">Brnk.</p>

<p class="mlptext">– S největší radostí, přivolila slečna Douceová.</p>

<p class="mlptext">S radostí se půvabně otočila k zrcadlu se zlatým nápisem
Cantrell a Cochrane. Z křišťálového soudku mu půvabně natočila příslušnou dávku
zlaté visky. Ze šosu vylovil pan Dedalus pytlík a dýmku. Dvakrát brumlavě
profoukl troubel jako píšťalu.</p>

<p class="mlptext">– Hrome, dumal. Kolikrát jsem se chtěl podívat do pohoří
Mourneského. Vzduch je tam asi samá lahoda. Jak se říká. Co se vleče, neuteče.
Tak, tak.</p>

<p class="mlptext">Tak. Do hlavičky si nacpal chomáčky chmýří, jejího chmýří,
rusalčina. Štipce. Drobty. Zadumaný. Mlčenlivý.</p>

<p class="mlptext">Nikdo slovo neřekl. Tak.</p>

<p class="mlptext">Jaře vyleštila slečna Douceová sklenici a zatrylkovala:</p>

<p class="mlptext">– <span class="mlpznakkurziva11b">Ó</span> <span class="mlpznakkurziva11b">Jádolores, východních moří královno!</span></p>

<p class="mlptext">– Byl tady dnes pan Lidwell?</p>

<p class="mlptext"><span class="calibre17">Dovnitř vešel Lenehan. Dokola
kolem se rozhlédl Lenehan. Pan Bloom</span> došel na Essexský most. Jo, pan
Bloom přešel po Jossexském mostě. Musím napsat Martě. Koupit dopisní papír u Dalyho.
Je tam úslužná prodavačka. Bloom. Milý Bloom. Už nám blumka rozkvétá.</p>

<p class="mlptext">– Byl tady v poledne, řekla slečna Douceová.</p>

<p class="mlptext">Lenehan pokročil dopředu.</p>

<p class="mlptext">– Nesháněl se po mně pan Boylan?</p>

<p class="mlptext">Zeptal se. I odpověděla:</p>

<p class="mlptext">– Slečno Kennedyová, nebyl tady pan Boylan, jak jsem byla
nahoře? Zeptala se. Druhý šálek čaje zdvižený, oči upřeny na stránku, ozvalo se
hlasem slečny Kennedyové.</p>

<p class="mlptext">– Ne. Nebyl.</p>

<p class="mlptext">Slečna upřený pohled Kennedyová, vidět ji nebylo, jenom
slyšet, četla dál. Otylý Lenehan se ovinul kolem zvonu na chlebíčky.</p>

<p class="mlptext">– Kuk! Kdopak je v koutku?</p>

<p class="mlptext">Kennedyová ho neobdařila jediným pohledem, ale on do ní pořád
mluvil. Ať nevynechává tečky. Ať čte jenom to černé: o je kulaté, s zase
zkroucené.</p>

<p class="mlptext">Brnčí bryčka brnčí.</p>

<p class="mlptext">Panenskyzlatá četla a neobdařila ho pohledem. Nevšímej si ho.
Nevšímala si ho, jak jí prozpěvoval bajku a protivně žvatlal.</p>

<p class="mlptext">– Jednou liška potkala čápa. Povídá liška čápovi: Prosím, strč
mi zobááák do krku a vytáááhni mi z něho kůůůstku.</p>

<p class="mlptext"><span class="calibre17">Marně protahoval slova.
Slečna Douceová se s čajem smekla stranou.</span></p>

<p class="mlptext">Stranou hekl.</p>

<p class="mlptext">– Ach jé! Ach jémine!</p>

<p class="mlptext">Pozdravil pana Dedala a ten mu odpověděl pokývnutím.</p>

<p class="mlptext">– Pozdrav od slavného syna slavného otce.</p>

<p class="mlptext">– Kdo to asi je? zeptal se pan Dedalus.</p>

<p class="mlptext">Nanejvýš bodře rozevřel Lenehan náručí. Kdo?</p>

<p class="mlptext">– Kdo to asi je? zeptal se. Že se ptáš. Štěpán, mladistvý
bard.</p>

<p class="mlptext">Suchá.</p>

<p class="mlptext">Slavný rváč, pan Dedalus, odložil suchou nacpanou dýmku.</p>

<p class="mlptext">– Pozoruji, řekl. V první chvíli jsem nepoznal, o koho jde.
Pohybuje prý se ve vybrané společnosti. Mluvil jsi s ním v poslední době?</p>

<p class="mlptext">Že mluvil.</p>

<p class="mlptext">– Zrovna dnes jsem s ním popíjel nektar! U Mooneyho <span class="mlpznakkurziva11b">en ville, </span>u Mooneyho <span class="mlpznakkurziva11b">sur mer</span><a href="../Text/odysseus_012.html#_ftn149" title="" class="pcalibre1 pcalibre msofootnotereference calibre16" id="_ftnref149"><i class="calibre1">[149]</i></a><span class="mlpznakkurziva11b">.</span> Dostal zaplaceno za plod své múzy.</p>

<p class="mlptext">Usmál se na čajem smáčené rty té bronzové, na nastražené rty a
oči.</p>

<p class="mlptext">– Elita Erinu visela na jeho rtech. Veleučený vědátor Hugh
MacHugh, nejznamenitější dublinský písmák a redaktor, a ten mladistvý milopěvec
divokého mokrého západu, známý pod libozvučným přízviskem O’Madden Burke.</p>

<p class="mlptext">Po chvíli zvedl pan Dedalus grog a</p>

<p class="mlptext">– Bylo to asi nadmíru zábavné, řekl. Pozoruji.</p>

<p class="mlptext">Že pozoruje. Napil se. Ve zraku daleké pochmourné pohoří
Mourne. Postavil sklenici.</p>

<p class="mlptext">Koukl ke dveřím sálu.</p>

<p class="mlptext">– Klavír jste, jak pozoruji, přesunuli.</p>

<p class="mlptext">– Byl tady dnes ladič, odpověděla slečna Douceová, ladil ho na
restaurační koncert, tak výtečného pianistu jsem ještě neslyšela.</p>

<p class="mlptext">– Vážně?</p>

<p class="mlptext"><span class="calibre17">– Viď, Kennedyová. Přímo
klasický, bodejť. A přitom, chudinka, slepý.</span> Jistě mu nebylo ani dvacet.</p>

<p class="mlptext">– Vážně? řekl pan Dedalus.</p>

<p class="mlptext">Napil se a odšoural.</p>

<p class="mlptext">– Je na něho smutný pohled, rozlítostnila se slečna Douceová.</p>

<p class="mlptext">Bůh tě zatrať, ty zkurvypancharte.</p>

<p class="mlptext">Do jejího soucitu cinkl zvonek nějakého zákazníka. Do dveří
jídelny <span class="calibre17">vstoupil plešatý Pat, vstoupil
patlavý Pat, vstoupil Pat, číšník z Ormondu.</span> Ležák pro zákazníka. Ležák
mu bez radosti natočila.</p>

<p class="mlptext">Trpělivě čekal Lenehan na Boylana netrpělivě, na bivojskou
brnčivou bryčku.</p>

<p class="mlptext">Nazdvihl víko (kdo?) a zahleděl se do rakve (rakve?) na šikmé
trojité (klavírní) struny. Lehce šlápl na pedál, stiskl (on, který shovívavě
tiskl její ruku) trojzvuk a pozoroval doušťku plsti na polštářcích a tlumené
odeznívání kladívek.</p>

<p class="mlptext">Dva listy krémového velínu jeden do zásoby dvě obálky když
jsem byl ještě u Rozšafy Helyho rozšafný Bloom u Dalyho koupil Jindra Kvitko.
Nejsi doma šťasten? Kvítek pro mou útěchu a špendlík rozpíchá lá. Něco to
znamená, květomlu. Byla to chudobka? To je nevinnost. Slušná dívka sejdeme se
po mši. Děkuji, o to nestojím. Rozšafný Bloom. Na dveřích zahlédl rozšafný
Bloom plakát, mezi hezkými vlnami se houpe rusalka a kouří. Kuřte rusalky:
bafnutí ze všech nejchladnější. Vlasy jí <span class="calibre17">vlají:
nyje láskou. Po někom. Po Raoulovi. Rozhlédl se a v dálce na Essexském mostě</span>
uviděl, jak na bryčce ujíždí křiklavý klobouk. Je to. Potřetí. Zvláštní náhoda.</p>

<p class="mlptext">Na pružných kolech řinčel a břinčel z mostu na Ormondské
nábřeží. Jdi za ním. Neboj se. Honem jdi. Ve čtyři. Už to bude. Vzhůru.</p>

<p class="mlptext">– Dva penny, prosím, troufla si prodavačka.</p>

<p class="mlptext">– To jo… já sem zapomněl… Promiňte…</p>

<p class="mlptext">A čtyři.</p>

<p class="mlptext">Ona ve čtyři. Líbezně se na Blookohoto usmála. Bloo se usmv a posp
pryč. Brýden. Copak jsi jediný na světě? Ta to dělá se všemi. Mužskými.</p>

<p class="mlptext">V dřímotném tichu se zlatá sklání nad stránkou.</p>

<p class="mlptext">Ze sálu se ozvalo zaúpění, skomíravé. Ladičem zapomenutá
ladička, kterou teď uhodil. Další zaúpění. Kterou postavil zpříma a rozezvučel.
Slyšíš? Čistě a ještě čistěji, hebce a ještě hebčeji zvučela rozechvělými
rameny. Táhleji v skomíravém tónu.</p>

<p class="mlptext">Pat platil za zákazníkovu zazátkovanou láhev: a než odešel,
plešatý a patlavý nad sklenicí, podnosem a zazátkovanou lahví, si zašuškal se
slečnou Douceovou.</p>

<p class="mlptext">– <span class="mlpznakkurziva11b">Blednou hvězdy jasné…</span></p>

<p class="mlptext">Někdo bezhlasý zevnitř zpěvavě zapěl:</p>

<p class="mlptext">– … <span class="mlpznakkurziva11b">už se rozednívá.</span></p>

<p class="mlptext">Dvanácti ptačími tóny zacvrlikaly citlivé ruce sopránovou
odpověď. Lihotavé, splývavé, drnkavé klávesy zase pozývaly něčí hlas, aby zapěl
melodii rosného jitra, mládí, milostného loučení, jitra života, lásky.</p>

<p class="mlptext">– <span class="mlpznakkurziva11b">Kapky rosy perlí…</span></p>

<p class="mlptext">Jako vábničkou zašišlal Lenehan nad pultem.</p>

<p class="mlptext">– Tak se po mně podívejte, růže kastilská, řekl.</p>

<p class="mlptext">U chodníku zabrnčela bryčka a zůstala stát.</p>

<p class="mlptext">Vstala a čtení sklapla, růže kastilská. Podrážděně nyvá,
zasněná vstala.</p>

<p class="mlptext">– To padla sama, nebo ji někdo svalil? zeptal se.</p>

<p class="mlptext">Pohrdlivě odsekla:</p>

<p class="mlptext">– Kdo se moc ptá, moc toho zví.</p>

<p class="mlptext">Nóbl, nóbl dáma.</p>

<p class="mlptext">Jak Bivoj Boylan rázně vkročil na podlahu výčepu, zavrzaly mu
tříslově hnědé střevíce. Ano, zblízka zlatá, dál vedle ní bronzová. Lenehan ho
zaslechl a poznal a přivítal:</p>

<p class="mlptext">– Hle, hrdina podrobitel.</p>

<p class="mlptext">Mezi bryčkou a oknem loudavým krokem kráčel Bloom, nepodrobený
hrdina. Třeba mě neviděl. Sedadlo, na němž seděl: dosud teplé. Černý loudavý
kocour kráčel k advokátské kabele Richieho Gouldinga, zdvižené na pozdrav.</p>

<p class="mlptexti">– Já se loučím…</p>

<p class="mlptext">– Slyšel jsem, že tady budeš, řekl Bivoj Boylan.</p>

<p class="mlptext">Na pozdrav sličné slečně Kennedyové ťukl do střechy slamáku
nasazeného na kuráž. Ona se na něho usmála. Její bronzová sestra ji však
úsměvem přetrumfla a na odiv se mu nadnášela bujnějšími vlasy, ňadry a růží.</p>

<p class="mlptext">Boylan poručil nápoje.</p>

<p class="mlptext"><span class="calibre17">– Co ty si dáš? Sklenici
světlého piva? Sklenici světlého, prosím, a mně</span> meruňkovou. Telegram
ještě nic?</p>

<p class="mlptext">Ještě ne. Ve čtyři on. Prý ve čtyři.</p>

<p class="mlptext">Cowleyho červené boltce a ohryzek ve dveřích k šerifovi.
Uhnout z cesty. Vytrhne mě Goulding. Copak tady v Ormondu dělá? Bryčka čeká.
Počkám.</p>

<p class="mlptext"><span class="calibre17">Nazdar. Kampak kampak? Něco
pojíst? Zrovna jsem taky. Tady. Cože,</span> <span class="calibre19">do
Ormondu? Nejkvalitnější z celého Dublinu. Jistě? Jídelna. Budu v suchu.</span>
Vidět a sám se nedat vidět. Myslím, že půjdu s tebou. Jen dál. Richie šel
napřed. Za kabelou pak vešel Bloom. Oběd hodný knížete.</p>

<p class="mlptext">Slečna Douceová sáhla vzhůru po láhvi, napjala atlasové rámě i
ňadra div jí nepřekypěla, tak to bylo vysoko.</p>

<p class="mlptext">– Ach, ach! vyrážel Lenehan a při každém napnutí tajil dech.
Ach!</p>

<p class="mlptext">Ona se však zmocnila kořisti jako nic a vítězoslavně ji
sundala.</p>

<p class="mlptext">– Pročpak ještě nerostete? zeptal se Bivoj Boylan.</p>

<p class="mlptext">Hustý sirupový likér pro jeho rty ulévala bronzová z karafy,
dívala se, jak stéká (na kabátě má květinu: kdopak mu ji dal?), a sirupově
přisladila:</p>

<p class="mlptext">– Co je malé, to je milé.</p>

<p class="mlptext">Totiž ona. Roztomile slévala sirupovou merunici.</p>

<p class="mlptext">– Na zdraví, řekl Bivoj.</p>

<p class="mlptext">Hodil na pult větší minci. Mince zazvonila.</p>

<p class="mlptext">– Počkat na mě, řekl Lenehan, až…</p>

<p class="mlptext">– Na zdraví, připil a zdvihl napěněné pivo.</p>

<p class="mlptext">– V drobném klusu vyhraje Žezlo.</p>

<p class="mlptext">– Taky jsem pustil chlup, zamžoural Boylan a napil se. Za sebe
ne, kdepak. Drží to jednoho mého známého.</p>

<p class="mlptext">Lenehan pořád pil a šklebil se na nahnuté pivo a na nedovřené
rty slečny Douceové, pobroukávající mořskou píseň, kterou předtím rty
zatrylkovala. Jádolores. Východních moří.</p>

<p class="mlptext">Hodiny zachrčely. Kolem přešla slečna Kennedyová (květina,
kdopak mu ji dal), jak odnášela tác s čajem. Hodiny cvakly.</p>

<p class="mlptext">Slečna Douceová si vzala Boylanovu minci, rázně zmáčkla kasu.
Zařinčela. Hodiny cvakly. Egyptská kráska přehrábla a vybrala zásuvku,
zabroukala si a vrátila drobné. Pozor. Cvak. Je to tak.</p>

<p class="mlptext">– Kolikpak je? zeptal se Bivoj Boylan. Čtyři.</p>

<p class="mlptext">Hodiny.</p>

<p class="mlptext">Drobnýma očkama hltal Lenehan její broukání, její
pobroukávající hruď a tu zatahal Bivoje Boylana za rukáv.</p>

<p class="mlptext">– Poslechněme si, kolik je, řekl.</p>

<p class="mlptext">Mezi blumově květnatými stoly provedla Blooma kabela
Gouldinga, Collise, Warda. Za asistence plešatého Pata, zbaven rozmyslu, bez
rozmýšlení si vybral stůl u dveří. Být blízko. Ve čtyři. Copak zapomněl? Třeba
schválně. Nepřijde: zostří chuť. Nešlo to. Číhej, číhej. Číšník Pat taky čeká.</p>

<p class="mlptext">Třpytně bronzová blankytně zírala na jeho blankytněbivojskou
kravatu i oči:</p>

<p class="mlptext">– Jen dál, škemral Lenehan. Nikdo tu není. On to jakživ
neslyšel.</p>

<p class="mlptext"><span class="mlpznakkurziva11b">–…</span> <span class="mlpznakkurziva11b">k Flořiným rtíkům toužím spět.</span></p>

<p class="mlptext">Zpět, zpět do výše se vznesl čistý soprán.</p>

<p class="mlptext">Bronzovědouceová se domlouvala se svou růží, co se k jejím
ňadrům druží, a zpytovala květinu i oči Bivoje Boylana.</p>

<p class="mlptext">– Prosím, prosím.</p>

<p class="mlptext">Žebronil o repetice vyznání.</p>

<p class="mlptext">– <span class="mlpznakkurziva11b">Přece tě neopustím…</span></p>

<p class="mlptext">Momentík, upejpavě slíbila slečna Douceová.</p>

<p class="mlptext"><span class="calibre17">– Kdepak, hned, dorážel
Lenehan. <span class="mlpznakkurziva11b">Sonnezlacloche!</span> Spusťte! Nikdo tu
není.</span></p>

<p class="mlptext">Koukla. Honem. Slečna Kennedyová to neuslyší. Náhlé shýbnutí.
Její shýbnutí sledovaly dva rozpálené obličeje.</p>

<p class="mlptext">Tremolové akordy se zatoulaly od melodie, znovu ji našly,
zbloudilý akord, zbloudil a zas ji tápavě našel.</p>

<p class="mlptext">– Do toho! Spusťte! <span class="mlpznakkurziva11b">Sonnez!</span></p>

<p class="mlptext">Shýbla se, cíp sukně si přidržela nad kolenem. Váhala.
Shýbnutá, nerozhodná, tak je šibalským pohledem dráždila.</p>

<p class="mlptexti">– Sonnez!</p>

<p class="mlptext">Mlask. Najednou pustila napjatý gumový podvazek, až teple
mlaskl o mlaskavé stehno v teplých ženských kalhotkách.</p>

<p class="mlptext">– <span class="mlpznakkurziva11b">La cloche!</span> zařičel
Lenehan.</p>

<p class="mlptext">Od majitele vycvičené. Žádné piliny. Zpupně se zacuštiřila
(božínku! ti mužští jsou ale!), ale jen se vynořila na světlo, celá šťastná se
štířila na Boylana.</p>

<p class="mlptext">– Vy jste mi pěkní sprosťáci, řekla při vynořování.</p>

<p class="mlptext">Boylan jen poulil oči, poulil oči. Kalich převrátil na
šťavnaté rty, vypil kalíšek do dna a do poslední šťavnaté fialové sirupové
kapky ho vycucal. Jako zmámen sledoval, jak se jí hlava při přecházení za
pultem šine v zrcadle, v němž lihotá pozlacená přihrádka se sklenicemi na
zázvorové pivo, rýnské i burgundské víno a se špičatou lasturou, a jak v zrcadle
odrážená ladí s ještě slunnější bronzovou.</p>

<p class="mlptext">Ano, zblízka bronzová.</p>

<p class="mlptext"><span class="mlpznakkurziva11b">–…</span> <span class="mlpznakkurziva11b">Sbohem, lásko má!</span></p>

<p class="mlptext">– Už se sypu, znedůtklivěl Boylan.</p>

<p class="mlptext">Rázně odstrčil kalich a shrábl drobné.</p>

<p class="mlptext">– Chvilinku počkej, zaprosil Lenehan a honem dopíjel. Něco
jsem ti chtěl říct. Tom Rochford…</p>

<p class="mlptext">– Jdi do háje, řekl na odchodu Bivoj Boylan.</p>

<p class="mlptext">Lenehan polkl, že už půjde.</p>

<p class="mlptext">– To mu dal sršeň žahadlo nebo co? řekl. Počkej. Už jdu.</p>

<p class="mlptext">Pustil se za spěšně vrzajícími střevíci, ale na prahu se rázem
zastavil a se dvěma se tam přivítal, s tlusťochem a se sušinkou.</p>

<p class="mlptext">– Jakpak se daří, pane Dollarde.</p>

<p class="mlptext"><span class="calibre17">– Ehm? A vám? A vám?
neurčitým basem odpověděl Ben Dollard a na chvilku se odvrátil od žalu otce
Cowleyho. On ti, Bobe, hlavu neutrhne. Alf Bergan s dlouhánem promluví. Však my
tomu Jidáši Iškariotskému nasadíme blechu do ucha.</span></p>

<p class="mlptext">Pan Dedalus šel přes jídelnu, vzdychal a mnul si víčko.</p>

<p class="mlptext">– Chacha, taky že jo, rozjařeně výskl Ben Dollard. Pojď, Šimone,
spusť nějakou písničku. Bylo slyšet klavír.</p>

<p class="mlptext">Plešatý Pat, patlavý číšník, čekal, jaké si kdo objedná pití.
Richiemu visku. A co Bloom? Hned to bude. Aby nechodil dvakrát. Kuří oka. Ty
černé šaty jsou ale horké. Trochu je to ovšem nervóza. Refrakce (je to tak?)
žáru. Hned to bude. Mošt. Ano, láhev moštu.</p>

<p class="mlptext">– Cože? řekl pan Dedalus. To já jsem si, člověče, jenom
brnkal.</p>

<p class="mlptext">– Jen dál, jen dál, křikl Ben Dollard. Pryč, trudné starosti.
Pojď dál, Bobe.</p>

<p class="mlptext"><span class="calibre17">Přede všemi se vevalil do
jídelny Dollard, baňaté plundry (chyťte ho, chlapa s těmi: hned ho chyťte).
Jako placka sebou praštil na sedátko u piana. Podagrovými prackami praštil do
kláves. Praštil a hned přestal.</span></p>

<p class="mlptext">Ve dveřích potkal plešatý Pan zlatou, jak se bez čaje vrací.
Patlavě požádal o visku a mošt. Z okna pozorovala bronzová, zdálky bronzová.</p>

<p class="mlptext">Brnčivě zacinkala bryčka.</p>

<p class="mlptext">Bloom zaslechl cink, cylink. Odjel. Nad blumově modrými
zamlklými květinami si Bloom vzlykavě povzdechl. Brnčí. Odjel. Brnčivě. Slyš.</p>

<p class="mlptext">– Lásku a vojnu, Bene, řekl pan Dedalus. Není nad staré časy.</p>

<p class="mlptext"><span class="calibre17">Raněny světlem, se
nebojácné oči slečny Douceové, nevšímavé, odvrátily od záclony. Nyvá (kdožpak
ví?), raněná (to zraňující světlo), spustila po šňůře roletu. Nyvě jí zastřela
(pročpak tak rychle odešel, když jsem mu?) nad pultem svůj bronz, kde vedle
sesterského zlata stála plešatost, nevýrazný kontrast, kontrast nevýrazný,
neprůrazný, mdlá chladná matná mořská zeleň splývající s hlubinným šerem, <span class="mlpznakkurziva11b">eau de Nil.</span></span></p>

<p class="mlptext">– Ten večer hrál na klavír nebožtík starý Goodwin, připomněl
jim otec Cowley. Nějak se s tím Collardovým křídlem nemohl shodnout.</p>

<p class="mlptext">To ne.</p>

<p class="mlptext">– Byla to jeho benefice, řekl pan Dedalus. Za nic si ji nedal
vzít. Byl to umíněný stařík a měl už v hlavě.</p>

<p class="mlptext">– Hrome, vzpomínáte si ještě? řekl Ben tlusťoch Dollard a otočil
se od poničené klávesnice. A já tam namoutě vpadl, nemaje roucha svatebního.</p>

<p class="mlptext">Všichni tři se zasmáli. Neměl roucha. Celá trojice se zasmála.
Roucha svatebního.</p>

<p class="mlptext">– Náš přítel Bloom se tam ten večer objevil jak na zavolanou,
řekl pan Dedalus. Kde mám ostatně dýmku?</p>

<p class="mlptext">Za ztracenou notou dýmkou odputoval zpátky k pultu. Plešatý
Pat přinesl nápoje dvěma zákazníkům, Richiemu a Poldymu. A otec Cowley se znovu
zasmál.</p>

<p class="mlptext">– Myslím, Bene, že jsem zachránil situaci.</p>

<p class="mlptext">– To ano, dosvědčil Ben Dollard. Taky na ty úzké nohavice si
vzpomínám. Byl to, Bobe, skvělý nápad.</p>

<p class="mlptext">Otec Cowley se zarděl až po ostře fialové boltce. Zachránil
situ. Úzká noha. Skvělý ná.</p>

<p class="mlptext">– Že je na holičkách, řekl, to jsem věděl. Za pakatel hrála
jeho žena každou sobotu na klavír v kavárně, a kdopak to na ni píchl, že
provozuje ještě to druhé řemeslo. Vzpomínáš si? Jak jsme je hledali,
prošťourali jsme celou Holles Street, až nám dal jejich číslo ten příručí od
Keogha. Vzpomínáš si?</p>

<p class="mlptext">Celým širokým obličejem Ben zapřemítal, a že si vzpomíná.</p>

<p class="mlptext"><span class="calibre17">– Hrome, těch přepychových
divadelních plášťů a všeho, co tam měla.</span></p>

<p class="mlptext">S dýmkou v ruce doputoval zpátky pan Dedalus.</p>

<p class="mlptext">– Merrionsquarský styl. Plesové šaty, hrome, a dvorní úbory.
On za to nic nechtěl. Že? A těch chocholatých klobouků a boler a brslenek na
fůry. Že?</p>

<p class="mlptext">– Taktak, pokývl hlavou pan Dedalus. Paní Marion Bloomová si
našetřila všeho možného šatstva.</p>

<p class="mlptext">Po nábřežích strašilo brnčení. Na poskakujících ráfech se
rozvaloval Bivoj.</p>

<p class="mlptext"><span class="calibre19">Špikovaná játra. Řízek s ledvinovou
paštikou. Dobrá, pane. Dobrá, Pate.</span></p>

<p class="mlptext">Paní Marion hnětem si kozy. Zápach připáleného Paula de Kock.
Má pěkné jméno.</p>

<p class="mlptext">– Jakpak se ona jmenovala? Děvče jako lusk. Marion…</p>

<p class="mlptext">– Tweedyová.</p>

<p class="mlptext">– Ano. Žije?</p>

<p class="mlptext">– A má se k světu.</p>

<p class="mlptext">– Byla to dcera…</p>

<p class="mlptext">– Dcera pluku.</p>

<p class="mlptext">– Hrome, jako dnes si vzpomínám na starého plukovního tambora.</p>

<p class="mlptext">Pan Dedalus škrtl, až to syklo, zapálil, zabafal, potom
kořenné bafnutí.</p>

<p class="mlptext">– Irka? Na mou duši, to nevím. Je Irka, Šimone?</p>

<p class="mlptext">Potom důkladné bafnutí, bafnutí, silné, kořenné, praskavé.</p>

<p class="mlptext">– Trubkový sval mi nějak… Cože?… Nějak zrezivěl… Ach, ta je…
má Irka Molly, ta je…</p>

<p class="mlptext">Vybafl čpavý chocholatý dým.</p>

<p class="mlptext">– Až z Gibraltarské skály.</p>

<p class="mlptext">V hloubi mořského šera nyly, zlatá u pivní pípy, druhá u maraschina,
obě zadumané, Mina Kennedyová, Lismore terrace č. 4, Drumcondra, spolu se
zamlklou Jádolores, královnou Dolores.</p>

<p class="mlptext"><span class="calibre19">Pat podával nepřikryté
talíře. Leopold si nakrájel játra na plátky. Jak už řečeno, potrpěl si na
vnitřnosti, šťavnatý žaludek, opékané tresčí jikry, kdežto Richie Goulding,
Collis, Ward, pojídal řízek s ledvinovou, řízek potom ledvinovou, žvanec po
žvanci jedl paštiku Bloom jedl oba jedli.</span></p>

<p class="mlptext">Tichem zasnoubeni, jedli Bloom s Gouldingem. Oběd hodný
knížat.</p>

<p class="mlptext"><span class="calibre19">Ve slunci, v žáru se kolem
Staromládenecké uličky na kodrcavé bryčce</span><span class="calibre17"> hnal starý mládenec Bivoj Boylan, bičem pošlehával kobylku po lesklém
rozklusaném trupu, natřásal se na pryžových kolech: rozvalený, od sedadla
rozehřátý. Boylan samá nedočkavost, horoucněrujný. Dostal jsi? Žahadlo. Dostal?
Žažažahadlo.</span></p>

<p class="mlptext">Fagotem zaútočil přes jejich hlasy Dollard a přes jejich
bombardující hlasy zaduněl:</p>

<p class="mlptext">– <span class="mlpznakkurziva11b">Když láska uchvátí mou duši
horoucí…</span></p>

<p class="mlptext">Bendušebenjaminův hukot zahučel k tetelivým, milostně
rozechvělým stropním tabulkám.</p>

<p class="mlptext">– Vojna! Vojna! křikl otec Cowley. Ty jsi voják.</p>

<p class="mlptext"><span class="calibre17">– To jsem, zasmál se Ben
Voják. Myslel jsem na tvého domácího. Láska, nebo peníze.</span></p>

<p class="mlptext">Zmlkl. Pokyvoval nehoráznými vousy, nehorázným obličejem nad
brknutím nehorázným.</p>

<p class="mlptext">– Člověče, takovým orgánem, jaký ty máš, řekl pan Dedalus přes
kouřovou vůni, bys jí protrhl bubínek.</p>

<p class="mlptext">Vousatým řehotem Dollard roztřásl klávesnici. Bodejť ne.</p>

<p class="mlptext">– Nemluvě ani o jiné bláně, dodal otec Cowley. Dej si pohov,
Bene. <span class="mlpznakkurziva11b">Amoroso ma non troppo.</span><a href="../Text/odysseus_012.html#_ftn150" title="" class="pcalibre1 pcalibre msofootnotereference calibre16" id="_ftnref150"><i class="calibre1">[150]</i></a> Pusť mě.</p>

<p class="mlptext"><span class="calibre17">Slečna Kennedyová posloužila
dvěma pánům korbely chlazeného ležáku. Něco prohodila. Opravdu, řekl první pán,
je krásně. Pili chlazený ležák. Jestlipak ona ví, kam jede lord místodržitel. A
zaslechla ocelových kopyt cinkotavých kopyt cinkot. Ne, to neví. Bude to v novinách.
Ale ne, ať se s tím nenamáhá. To nic není. Mávla rozevřeným <span class="mlpznakkurziva11b">Nezávislým,</span> pátrala, lord místodržitel, vlasové
cimbuří se jí zvolna šinulo, lord místodr. Zbytečná námaha, řekl první pán.
Kdepak, vůbec ne. Jak se díval na. Lord místodržitel. Zlatá vedle bronzové
zaslechly podkovy ocel.</span></p>

<p class="mlpversei">– … mou duši horoucí,<br/>
nedbám, co bude zítra.</p>

<p class="mlptext">V<span class="mlpznakkurziva11b"> </span>játrové šťávě mačkal
Bloom mačkané brambory. Láska a vojna, toť se ví. Dollardova pověstná. Ten
večer, co si k nám přiběhl vypůjčit oblek na koncert. Kalhoty napjaté jako
buben. Muzikální šunky. Jen odešel, Molly se rozřehtala na celé kolo. Svalila
se naznak přes postel, vřískala, kopala nohama. Bude mu vidět celou parádu.
Matičko skákavá, jsem celá mokrá! Ach, co ty ženské v první řadě. Ach, jakživa
jsem se tolik nenasmála! Však taky oni mívají sudově temný hlas. To zas takoví
kleštěnci. Kdopak to hraje. Pěkný úhoz. Nejspíš Cowley. Hudební nadání. Při
hraní zná kdejakou notu. Páchne mu z huby, chudákovi. Přestal.</p>

<p class="mlptext"><span class="calibre17">Slečna Douceová, líbezná
Lydia Douceová, se uklonila vcházejícímu úlisnému panu Georgi Lidwellovi,
obhájci. Jeho pevný stisk opětovala nanejvýš dámsky vlahou dlaní. Odpoledne.
Ano, už se vrátila. Do rachoty.</span></p>

<p class="mlptext">– Vaši známí jsou, pane Lidwelle, uvnitř.</p>

<p class="mlptext">George Lidwell, úlisný, ohleduplný, podržel lydiovskou dlaň.</p>

<p class="mlptext">Bloom, jak řečeno, pojíd játra. Aspoň je tady čisto. Ten chlap
u Burtona, tlusté s chrupavkou. Nikdo tady: Goulding a já. Čisté stoly,
květiny, do mitry složené ubrousky. Pat sem a tam, plešatý Pat. Nejkvalitnější
v celém Dublině.</p>

<p class="mlptext">Už zas klavír. To Cowley. Jak nad ním sedí, jako by k sobě
patřili, jako by si rozuměli. Protivně vrzukající hudlaři, špičku smyčce
nepustí z oka, přeřezávají cello, až z toho zuby bolí. Jak vysoko a dlouze
zachrápala. Tenkrát v lóži. V meziaktí troubil dole pozoun jak na lesy, druhý
pozounista si odšrouboval nátrubek a vylil sliny. A ty dirigentovy nohy, ty
baňaté kalhoty, cupitydupity. Dobře, že je schovávají.</p>

<p class="mlptext">Cupitydupity, řinkařink.</p>

<p class="mlptext">Jenom harfa. Hezký záblesk zlaté záře. Drnkala na ni nějaká
dívka. Příď nějaké hezké. Šťáva se dost hodí k. Zlaté lodi. Erin. Harfa, jež
jednou či dvakrát. Chladné ruce. Ben Howth, rododendrony. My jsme jejich harfy.
Já. On. Starý. Mladý.</p>

<p class="mlptext">– Nejde to, člověče, mdle se upejpal pan Dedalus.</p>

<p class="mlptext">Zostra.</p>

<p class="mlptext">– Sakra, tak spusť, zavrčel Ben Dollard. Vymáčkni to ze sebe.</p>

<p class="mlptext">– <span class="mlpznakkurziva11b">M’appari,</span> Šimone, řekl
otec Cowley.</p>

<p class="mlptext"><span class="calibre17">Pokročil k rampě, vážný
zármutkem, štíhlý, dlouhé paže napřaženy. Tlumeným chrapotem mu ohryzek
pozachraptěl. Tlumeně zazpíval k zaprášenému pohledu na moře. <span class="mlpznakkurziva11b">Poslední sbohem.</span> Výspa, loď, plachta na vlnách.
Sbohem. Hezká děva, na výspě jí větrem vlaje závoj, vítr ji ovívá.</span></p>

<p class="mlptext">Cowley zazpíval:</p>

<p class="mlpversei">– M’appari tutt amor:<br/>
Il mio sguardo l’incontr…<a href="../Text/odysseus_012.html#_ftn151" title="" class="pcalibre1 pcalibre msofootnotereference calibre16" id="_ftnref151">[151]</a></p>

<p class="mlptext">Cowleyho neposlouchala, závojem mávala odjíždějícímu, milému,
větru, lásce, uplývající plachtě, návratu.</p>

<p class="mlptext">– Jen dál, Šimone.</p>

<p class="mlptext">– Ach, Bene, já už jsem dotancoval… taktak…</p>

<p class="mlptext"><span class="calibre17">Pan Dedalus uložil dýmku
vedle ladičky, posadil se a sáhl na povolné klávesy.</span></p>

<p class="mlptext">– To ne, Šimone, otočil se otec Cowley. Hrej to v původním
znění. Béčko.</p>

<p class="mlptext">Povolné klávesy se ozvaly, rozezněly, zatápaly, vyznaly se,
zrozpačitěly.</p>

<p class="mlptext">Na pódium se přihrnul otec Cowley.</p>

<p class="mlptext">– Tady jsem, Šimone. Budu tě doprovázet, řekl. Vstaň.</p>

<p class="mlptext">Kolem ananasového špalku Grahama Lemona, kolem Elverovy
hospody U Slona brnčela kodrcala. Řízek, ledvina, játra, rozmačkané při jídle
hodném knížat, seděli knížata Bloom a Goulding. Knížata při jídle zdvihli a vypili
visku a mošt.</p>

<p class="mlptext"><span class="calibre17">Krásnější tenorovou melodii
jakživ nikdo nenapsal, řekl Richie: <span class="mlpznakkurziva11b">Sonnambula. </span>Na
jednom večeru ji slyšel zpívat Joea Maase. Jojo, ten M’Guckin! Ano! Svým
způsobem. Chórový styl. Maas byl choralista. Mešní choralista. Řekněme lyrický
tenor. Na to nikdy nezapomenu. Nikdy</span>.</p>

<p class="mlptext">Nad špekem bez jater ho šetrně pozoroval Bloom, jak se mu
stahují rysy. Bolesti v zádech. Nevyhnutelná nefritida. Další bod programu.
Však na to doplácí. Pilulky, rozdrobený chleba, krabička za zlaťák. Na chvilku
se to tím rozežene. Taky si zpívá: <span class="mlpznakkurziva11b">Tam mezi
nebožtíky.</span> Docela se <span class="calibre17">hodí. Ledvinová
paštika. Květiny květu. Moc z toho nemá. Jen to nejlepší</span>. To je on.
Visku. S pitím sekýruje. Smítka na sklenici, hned čerstvou vodu z Vartry. Ze
samé šetrnosti krade z pultu sirky. A hned zas utratí sovereign za hlouposti. A
když by potřeboval, nemá ani vindru. V opici nezaplatí lístek na tramvaj. Jsou
mi to divní patroni.</p>

<p class="mlptext">Na ten večer Richie nikdy nezapomene. Jakživ ne. Až na galérii
v starém Královském, s maličkým Peakem. A sotva se první tón.</p>

<p class="mlptext">Řeč uvázla Richiemu na rtech.</p>

<p class="mlptext">A teď si pořádně zapráší. Bude bájit o všem možném. A sám svým
lžím věří. Opravdu. Úžasný lhář. Ale paměť, tu má.</p>

<p class="mlptext">– Co je to za melodii? zeptal se Leopold Bloom.</p>

<p class="mlptext">– <span class="mlpznakkurziva11b">Po všem veta.</span></p>

<p class="mlptext"><span class="calibre17">Richie našpulil rty.
Tlumeně zašvitořil jako líbezná lesní žínka. Brhlík. Drozd. Švitořivě líbezný
dech, na zdravých zubech si zakládá, ševelil nyvým žalem. Veta. Sytý tón. Dvě
noty v jedné. Ten kos zahlédnutý v hlohoví. Přebíral mi motivy, splétal je a obměňoval.
Kdejaký vábný tón splývá, až je po něm veta. Ozvěna. Líbezná odpověď. Jak se to
dělá? Po všem veta. Truchlivě začiřikal. Pád, vzdání, veta.</span></p>

<p class="mlptext">Bloom nachýlil leopoldovské ucho a cípek ubrusu zastrčil pod
vázu. Rozkaz. Ano, už si vzpomínám. Pěkná melodie. Ve spánku za ním přišla.
Nevinnost v měsíčním svitu. Zadrž ji. Srdnaté, nevědí, co jim hrozí. Oslov ji.
Ať sáhne do vody. Brnčivá bryčka. Spíš moře zastavíš. Ano: po všem veta.</p>

<p class="mlptext">– Krásná melodie, řekl Bloom veta Leopold. Tu znám.</p>

<p class="mlptext">On, Richie Goulding, jakživ.</p>

<p class="mlptext"><span class="calibre17">Taky ji zná. Nebo spíš
cítí. Pořád o dceři. Moudré dítě, které zná otce, řekl Dedalus. To mě?</span></p>

<p class="mlptext">Do šťávy bez jater úkosem mrkl Bloom. Obličej po všem veta.
On, čtveračivý Richie kdysi. Vtipy mu nějak vyčpěly. Drbe se za uchem. Kroužek
od ubrousku si nasazuje na oko. Po synovi posílá žebravé dopisy. Šilhavému
Walterovi jsem prosím tomu jsem prosím. Neobtěžoval bych vás, ale čekám peníze.
Promiňte.</p>

<p class="mlptext">Už zas klavír. Co jsem ho posledně slyšel, zní líp. Nejspíš ho
naladili. Už zas přestal.</p>

<p class="mlptext">Dollard s Cowleym pořád liknavého zpěváka pobízeli, ať spustí.</p>

<p class="mlptext">– Ven s tím, Šimone.</p>

<p class="mlptext">– Ven, Šimone.</p>

<p class="mlptext"><span class="calibre17">– Dámy a pánové, jsem vám
za vaše vlídné domluvy upřímně vděčný.</span></p>

<p class="mlptext">– Ven, Šimone.</p>

<p class="mlptext">– Peníze nemám, ale jestli mi věnujete pozornost, z hloubi
zkroušeného srdce se vám vynasnažím zazpívat.</p>

<p class="mlptext">V skrytu stínu vedle kuchyňského zvonku poskytovala i odmítala
Lydie bronz a růži, dámský půvab: Mina zas v chladném šedozeleném <span class="mlpznakkurziva11b">eau de Nil</span> dvěma korbelům zlaté cimbuří.</p>

<p class="mlptext">Dozněly harfové akordy předehry. Táhlý dychtivý akord vymámil
hlas.</p>

<p class="mlptext">– <span class="mlpznakkurziva11b">Když jsem ten milostný zjev
spatřil.</span></p>

<p class="mlptext">Richie se otočil.</p>

<p class="mlptext">– Podle hlasu Ši Dedalus, řekl.</p>

<p class="mlptext">Polopříčetní, líce rozpálené, poslouchali a vnímali, jak jim
milostný proud proudí po kůži údech lidském srdci duši páteři. Bloom pokynul
Patovi, plešatý číšník Pat nedoslýchá, aby pootevřel dveře do výčepu. Dveře do
výčepu. Tak. Stačí. Poslušný poskok Pat poslouchal u dveří, až uslyší, on totiž
nedoslýchal.</p>

<p class="mlptext">– <span class="mlpznakkurziva11b">Jak by mě míjel žal.</span></p>

<p class="mlptext">V ztichlém vzduchu jim hlas tlumeně zpíval, ani déšť, ani
šelest listí, ani strunný, ani plátkový nástroj, ani tenhleten cimbál, slovy
dojímal jejich ztichlý sluch. Ztichlé srdce života, jak ho měli v paměti.
Dobře, dobře se jim poslouchalo: jako by je míjel žal, když zaslechli. Když
spatřili, jak je po Richiem, Poldym veta, slitovnost krásy, když od ní zcela
neočekávaně zaslechli slitovné milostné slastné slovo.</p>

<p class="mlptext"><span class="calibre17">Prozpěvující milostný cit:
líbezná píseň milostná. Zvolna rozvázal Bloom strunku na balíčku. Milostná
líbezná <span class="mlpznakkurziva11b">sonnez la</span> zlatá. Strunkou si pan
Bloom ovinul čtyři prsty jako vidlici, napjal ji, povolil, celé rozechvěné je
ovinul dvojnásobně, čtyřnásobně, osminásobně, pevněji utáhl.</span></p>

<p class="mlptext">– <span class="mlpznakkurziva11b">Dychtivý a rozplesaný…</span></p>

<p class="mlptext">Na tenory se ženské přímo lepí. Posilují jejich sebevědomí. K nohám
mu házejí květiny kdy se sejdeme? Člověk si neví. Brnčení měl jsem radost. Pro cylindry
nezpívá. S očima rady. Navoní se pro něho. Jakoupak voňavku tvá žena? Chtěla
bych to vědět. Cink. Pauza. Klepyklop. Než otevře dveře, vždycky se ještě
naposled koukne do zrcadla. Předsíň. <span class="calibre17">No
tohle. Jakpak se máme. Já dobře. No tohle. Cože? Že ne. Aromatické pilulky,
protitabákové bonbóny, v kabelce. Ano? Ohmatává jí kyprá.</span></p>

<p class="mlptext">Běda! Změněný hlas stoupl a zakvílel: ryčný, plný, zářivý,
pyšný.</p>

<p class="mlptext">– <span class="mlpznakkurziva11b">Leč běda, marný sen…</span></p>

<p class="mlptext">Tón má pořád nádherný. V Corku je lahodnější vzduch i nářečí.
Trumpeta. Co ten mohl nahrabat peněz. Komolí slova. Ženu umořil: teď zpívá.
Kdožpak ví. Jen oni sami dva. Jestlipak se nezhroutí. Šněruje si to na krchov.
Zpívají mu ruce i nohy. Pije. Ztrhané nervy. Kdo zpívá, ten si musí odříkat.
Polévka podle receptu Jenny Lindové: vývar, ságo, syrová vejce, žejdlík
smetany. Tklivé snivé.</p>

<p class="mlptext">Něha vře: zvolna se nalévá. A už tepe. To je ono. Ha, dej!
Ber. Buch, buch, pyšně se dme a topoří.</p>

<p class="mlptext">Slova? Hudba? Ne: co je za tím.</p>

<p class="mlptext">Bloom svazoval, rozvazoval, zauzloval, rozuzloval.</p>

<p class="mlptext">Bloom. Příval teplé frenetické lízátkové stydkosti se valil,
až se vyvalil hudbou, chtíčem, zavilým cucáním, pronikáním. Porazit ji,
polaskat, pomilovat, poležet na ní. Trt. Póry se roztahují, aby se roztáhla.
Trt. Rozkoš příraz teplo. Trt. Přes stavidla tryskovým proudem vytryskne.
Příval, trysk, proud, slastný trysk, trtbuch. Hle! Milostná mluva.</p>

<p class="mlptext"><span class="mlpznakkurziva11b">– …</span> <span class="mlpznakkurziva11b">paprsek naděje…</span></p>

<p class="mlptext">Celá rozzářená Lydia před Lidwellem jen zaševelila jako pravá
dáma múza paprsek naděje odševelila.</p>

<p class="mlptext">Je to <span class="mlpznakkurziva11b">Marta.</span> Zvláštní
náhoda. Zrovna jsem se chystal odepsat. Lionelova árie. Jaké máš pěkné jméno.
Nemohu se rozepsat. Přijmi ode mě dar. Přitlačit na její srdce i peněženku. Ona
je. Řekla jsem ti, že jsi rošťák. Ale to jméno: Marta. Divné! A zrovna dnes.</p>

<p class="mlptext"><span class="calibre19">Už zas se ozval Lionelův
hlas, slabší, leč nezesláblý. Znovu zpíval Richiemu </span><span class="calibre17">Poldymu Lydii Lidwellovi taky Patovi s ústy
dokořán a s uchem </span>poslušným posloužit. Jak spatřil ten milostný zjev,
jak by ho míjel žal: jak ho Goulda Lidwella okouzlil vzhled, zjev, zvuk, jak si
získal Patovo Bloomovo srdce.</p>

<p class="mlptext">Přece jen škoda, že mu nevidím do tváře. Líp se rozumí.
Pročpak se mi ten holič u Draga vždycky dívá do tváře, když mluvím k jeho
obličeji v zrcadle. Je to sice dál, ale přece je tady líp slyšet než ve výčepu.</p>

<p class="mlptext">– <span class="mlpznakkurziva11b">Spanilý pohled…</span></p>

<p class="mlptext">Ten večer u Mata Dillona v Terenure, co jsem ji poprvé viděl.
Měla na sobě žluté šaty, přes ně černou krajku. Hra na křesla. My dva jsme byli
poslední. Osud. Za ní. Osud. Pomalu kolem dokola. Rychle dokola. Rychle dokola.
My dva. Všichni koukali, stát. Usedla. Vyřazení koukali. Rozesmáté rty. Žlutá
kolena.</p>

<p class="mlptext">– <span class="mlpznakkurziva11b">Zvábila mi zrak…</span></p>

<p class="mlptext">Zpěv. Zpívala <span class="mlpznakkurziva11b">Očekávání.</span>
Obracel jsem jí noty. Hlas navoněný jakou voňavku užívá třeba šeřík. Viděl jsem
jí ňadra, obě plná, a trylkující hrdlo. Poprvé jsem je viděl. Ona mi
poděkovala. Proč ona mně? Osud. Španělské oči. V tuto hodinu pod hrušní sama
patio v starém Madridu jedna strana v chládku Dolores Onadolores. Na mě.
Vábení. Ach, půvab!</p>

<p class="mlptext">– <span class="mlpznakkurziva11b">Marto! Ach, Marto!</span></p>

<p class="mlptext">Lionel zanechal slabošství a úpěním panovačné vášně
prohloubenými, leč stoupajícími harmonickými akordy bolně zaúpěl k své milené,
ať se vrátí. Z Lionelova úpění by měla poznat, jak je všecek unylý, však ona to
Marta vycítí. Jen na ni čeká. Kde? Tady tam hledej tam tady hledejte všichni
kde. Někde.</p>

<p class="mlpversei">– Pojď, má ztracená!<br/>
Pojď, má milená!</p>

<p class="mlptext">Sám a sám. Jediná láska. Jediná naděje. Jediná útěcha. Marto,
prsní tóny, vrať se, vrať.</p>

<p class="mlptext">– <span class="mlpznakkurziva11b">Pojď!</span></p>

<p class="mlptext">Vzlétl jako pták, vznášel se, prudké čiré úpění, vzlet stříbrný
terč, stále rychleji a vyrovnaněji se třepetal, pojď neotálej dlouho dlouhý
dech dech dlouhý život, vzlétá vysoko, vysoko třpytný, plamenný, povýšený,
vysoko v tom sálání symbolický, vysoko, z nadvzdušné hrudi, vysoko, z vysokého
širého záření odevšad vzlétající vůkol všeho, nekonekonekonečnost…</p>

<p class="mlptext">– <span class="mlpznakkurziva11b">Ke mně!</span></p>

<p class="mlptext">Siopolde!</p>

<p class="mlptext">Dokonáno.</p>

<p class="mlptext">Pojď. Pěkně zazpíváno. Všichni zatleskali. Měla by. Přijít. Ke
mně, k němu, k ní, ty taky, já, vy.</p>

<p class="mlptext"><span class="calibre17">– Výborně! Klap klap.
Pašák, Šimone. Klapyklap! Opakovat! Klapklipklap. Zní mu jako zvon. Výborně,
Šimone! Klapklopklap. Opakovat, oklapovat, řekli, křikli, zatleskali všichni,
Ben Dollard. Lydia Douceová, George Lidwell, Pat, Mina, oba pánové s korbely,
Cowley, první pán s korb a bronzová slečna Douceová a zlatá slečna Mina.</span></p>

<p class="mlptext">Elegantní tříslově hnědé střevíce Bivoje Boylana zavrzaly na
podlaze výčepu, prve řečeno. Kolem pomníků sira Johna Graye, Horatia
jednodržákového Nelsona, důstojného otce Theobalda Matthewa, přebrnčela bryčka,
jak prve zrovna řečeno. Poklusem, v hřejivém žáru, na rozehřátém sedadle. <span class="mlpznakkurziva11b">Cloche. Sonnez la. Cloche. Sonnez.</span> Do kopce
kolem <span class="calibre17">Rotundy, po Rutland Square jela
kobylka pomaleji. Až moc pomalu pro Boylana, bivojského Boylana, nedočkavého
Boylana trdlovala se kobylka.</span></p>

<p class="mlptext"><span class="calibre26">V obohaceném ovzduší ustalo,
skonalo doznívání Cowleyových</span> akordů.</p>

<p class="mlptext">I dopil Richie Goulding visku a Leopold Bloom dopil mošt,
Lidwell Guinessovo pivo, druhý pán pak řekl, že když jí to nevadí, dají si
ještě dva korbely. Slečna Kennedyová se při čepování korálovými rty zahihňala
na prvního, na druhého. Že nevadí.</p>

<p class="mlptext">– Sedm dní v žaláři, řekl Ben Dollard, o chlebu a vodě. Potom
bys, Šimone, zpíval jak zahradní drozd.</p>

<p class="mlptext">Zpěvák Lionel Šimon se zasmál. Otec Bob Cowley zahrál. Mina
Kennedyová načepovala. Druhý pán zaplatil. Dovnitř se přihrnul Tom Kernan;
obdivovaná Lydia obdivovala. Bloom však němě zpíval.</p>

<p class="mlptext">S obdivem.</p>

<p class="mlptext">Richie se s obdivem rozpovídal, jaký měl ten člověk velkolepý
hlas. Vzpomíná si na jeden dávný večer. Na ten večer nikdy nezapomene. Ši
zpíval <span class="mlpznakkurziva11b">Šarže a sláva: </span>bylo to u Neda
Lamberta. Pane na nebi, takový tón jakživ neslyšel, kdepak <span class="mlpznakkurziva11b">rozejdem se, falešníku</span> tak čistý panebože nikdy
neslyšel <span class="mlpznakkurziva11b">láska nám minula</span> takový zvučný
hlas zeptejte se Lamberta on vám poví.</p>

<p class="mlptext">Gouldingovi vyrážel na sinalé ruměnec, jak vyprávěl panu
Bloomovi o té noci. Jak u Neda Lamberta, u Dedala, Šimon zpíval <span class="mlpznakkurziva11b">Šarže a sláva.</span></p>

<p class="mlptext">On, pan Bloom, poslouchal a on, Richie Goulding, jemu, panu
Bloomovi, vyprávěl o tom, jak on, Richie Goulding, ho, Šimona Dedala, ten večer
slyšel u Neda Lamberta zpívat <span class="mlpznakkurziva11b">Šarže a sláva.</span></p>

<p class="mlptext">Švagři: přízeň. Když se potkáme, vůbec spolu nemluvíme. Asi
prasklá loutna. Chová se k němu opovržlivě. Rozumíte. Zato se mi tím víc
obdivuje. Ty večery, co tam Ši zpíval. Lidský hlas, dvě tenounké struny.
Úžasné, úžasnější než co jiného.</p>

<p class="mlptext">Ten hlas byl nářek. Teď se uklidnil. Teprve v tichu člověk
cítí, že slyší. Vibrace. Ztichlý vzduch.</p>

<p class="mlptext">Bloom si rozvázal do kříže spoutané ruce a neobratnými prsty
zatahal za tenkou strunku. Napjal ji a pustil. Zafrčela, drnkla. Zatímco
Goulding mluvil o Barracloughově pěstění hlasu, zatímco se Tom Kernan jakýmsi
zpětným postupem dostával tam, kde začínal, a mluvil na preludujícího otce
Cowleyho, který při hraní pokyvoval hlavou. Zatímco mohutný Ben Dollard mluvil
se Šimonem Dedalem, zapalujícím si dýmku, který při kouření pokyvoval hlavou,
který pokuřoval.</p>

<p class="mlptext">Ztracená. Na to téma jsou všechny písně. Bloom napjal strunu
ještě víc. Je to ukrutné. Ať k sobě lidé přilnou: jen je sváděj. Potom je od
sebe odervi. Smrt. Explo. Rána do hlavy. Pryčdohoroucíchpekel. Lidský život.
Dignam. Fuj, jak ta kobyla vrtěla ocasem! Dal jsem pět šilinků. <span class="mlpznakkurziva11b">Corpus paradisum.</span> Krákavá sluka: panděro jak
otrávené štěně. Je po něm. Zazpívá se. Zapomenut. Já taky. A jednou ona s.
Odejdu jí: omrzí mě to. <span class="calibre17">Potom si trp. Breč.
Velkýma španělskýma očima vejrej do prázdna. Vln</span>ohustovlnohustovlnohusté
vlasy roz cu chá ny.</p>

<p class="mlptext">Jenže moc štěstí nudí. Napínal víc a víc. Nejsi doma šťast?
Cvak. Praskla.</p>

<p class="mlptext">Zabrnčela do Dorset Street.</p>

<p class="mlptext">Káravě, zálibně ucukla slečna Douceová atlasovou paží.</p>

<p class="mlptext">– Jen si nedovolujte, řekla, ještě se tolik neznáme.</p>

<p class="mlptext">George Lidwell že doopravdy; ale ona že tomu nevěří.</p>

<p class="mlptext">První pán řekl Mině, že je to tak. Ona se ho zeptala, jestli
je to tak. I druhý korbel jí to řekl. Že je to tak.</p>

<p class="mlptext">Slečna Douceová, slečna Lydia že nevěří: slečna Kennedyová,
Mina, že nevěří: George Lidwell: to ne: slečna Douceová že ne: první, první:
pán s korbelem: aby tomu věřil, to ne, to ne: že nevěří slečna Kennedyová:
Lydlidiawell: korbel.</p>

<p class="mlptext">Raděj napíše tady. Brky na poště rozkousány a pokrouceny.</p>

<p class="mlptext">Na pokyn přistoupil blíž plešatý Pat. Pero a inkoust. Odešel.
Podložku. Odešel. Podložku na vypíjení kaněk. Uslyšel hluchý Pat.</p>

<p class="mlptext">– Ano, řekl pan Bloom a k prasknutí napjal kroutivou strunku.
Rozhodně. Pár řádek postačí. Můj dárek. Celá ta květnatá italská hudba je. Kdo
to napsal? Líp se pochopí, když se zná jméno. Vyndej dopisní papír, obálku:
nenuceně. To je charakteristické.</p>

<p class="mlptext">– Nejnádhernější kousek z celé opery, řekl Goulding.</p>

<p class="mlptext">– To je, řekl Bloom.</p>

<p class="mlptext">Samá čísla. Celá hudba, když na to přijde. Dvakrát dva děleno
napolovic je dvakrát jedna. Vibrace: to jsou vlastně akordy. Jedna a dvě a šest
je sedm. Kejklováním s číslem se dokáže všelicos. Vždycky přijdeš na to, že
něco se rovná něčemu. Sýra sirá. On nechápe, že jsem ve smutku. Necita: jen
když si nacpe nácka. Múzomatematika. Zdá se ti, že nasloucháš éteričnu. Co
kdybys to řekl takhle: Marto, sedmkrát devět bez x je pětatřicet tisíc. Hned to
splaskne. Musí to mít zvuk.</p>

<p class="mlptext">Například co teď hraje. Improvizuje. Dokud neuslyšíš slova,
mohlo by to být všelicos. Zbystři sluch. Napni. Začátek ujde: potom se akordy
trochu rozcházejí: nevíš, na čem jsi. V pytlích i bez pytlů přes sudy,
drátěnými záseky, překážkový běh. Takt dělá melodii. Záleží na náladě. Vždycky
se to pěkně poslouchá. Až na škály nahoru dolů, když je děvčata cvičí. Vedle u sousedů
dvě najednou. Klavírní atrapy by se měly vynalézt. Koupil jsem jí <span class="mlpznakkurziva11b">Blumenlied.</span> Kvůli jménu. Nějaká dívka to zvolna
hrála ten večer, co jsem přišel domů, nějaká dívka. Dveře od stáje vedle
Cecilia Street. Milly na to vůbec není. Divné, protože oba totiž.</p>

<p class="mlptext">Plešatý hluchý Pat přinesl plochou podložku inkoust. S inkoustem
položil Pat na stůl pero plochou podložku. Pat odnesl mísu talíř nůž vidličku.
Pat odešel.</p>

<p class="mlptext">Nad tu řeč není, řekl pan Dedalus Benovi. Jako kluk je v Ringabelle,
v Crosshavenu, v Ringabelle slýchal zpívat barkaroly. V queenstownském
přístavu bývalo plno italských lodí. To víš, Bene, v těch frajerských širácích
se procházeli při měsíčku. Zlaďovali hlasy. Božínku, to ti byla hudba, Bene.
Jako kluk jsem ji slýchal. Cross Ringabella haven měsíčkaroly.</p>

<p class="mlptext">Vyndal zkyslou dýmku a rty zacloněnými rukou zavrkal jako při
měsíčku docela zblízka a zdálky zas na to odpověděl.</p>

<p class="mlptext">Bloom zatěkal k okraji <span class="mlpznakkurziva11b">Svobodáře</span>
to druhé oko co máš a prohlížel, kdepak jsem to viděl. Callan, Coleman, Dignam
Patrik. Bimbam! Bimbam! Fawcett. Aha! Zrovna jsem koukal…</p>

<p class="mlptext">Doufám, že nekouká, prohnaný jak krysa. Podržel si <span class="mlpznakkurziva11b">Svobodáře</span> rozevřeného. Takhle nevidí. Místo e
nezapomeň psát epsilon. Bloom namočil, Bloom zabru: vážený pane. Milý Jindra
napsal: Milá Marti. Dop i kvit obdržel. Strčil jsem ho sakra? Do kaps nebo jin.
Vůbec <span class="mlpznakkurziva11b">nemů.</span> Podtrhni <span class="mlpznakkurziva11b">nemů.</span> Dnes psát.</p>

<p class="mlptext">Nuda. Znuděný Bloom zlehka zabubnoval zrovna uvažuji prsty na
Patem donesenou plochou podložku.</p>

<p class="mlptext">Nad. Lehce uhodneš, co si myslím. Ne, to e přepiš. Přijmi
přilož skromný dár. Nechtěj po ní odpověď. Vydrž. Pět za Dig. Tady asi dva.
Peník na racky. Přichází Eliáš. Sedm Davymu Byrnovi. Celkem asi osm. Řekněme
půlkoruna. Můj skromný dár: pouk na dva a šest. Napiš mi dlouhé. To mnou
pohrdáš? Břink, máš? Celý rozčilený. Pročpak mi říkáš rošťáku. Nejsi ty taky
rošťačka? Marii vypad z kalh špendlík. Pro dnešek sbohem. Ano, ano, to ti
povím. Rád. Aby ti nespadly. Říkej mi tím druhým. Napsala zásvětí. Přejde mě
trpělivost. Věřte mi. Věřte. Korbel. Je. To. Pravda.</p>

<p class="mlptext">Hloupost, že to píši? Manželé za to nemo. To manželství,
jejich ženy. Protože jsem pryč z. Třeba. Ale jak? Ona musí. Zůstat mladá. Kdyby
mi na to přišla. Na cedulku v prvotřídním klo. Kdepak, všechno nepovím.
Zbytečné trápení. Když samy nechápou. Žena. Jak která.</p>

<p class="mlptext">Nájemná drožka číslo tři sta dvacet čtyři, drožkář Barton
James z Harmony Avenue č. 1, Donnybrook, vezl se v ní mladý parádník v indigovém
šerkovém obleku od firmy George Robert Mesias, krejčí a střihač, z Edenova
nábřeží č. 5, na hlavě módní slamák koupený u firmy John Plasto, Great
Brunswick Street č. 1, kloboučník. He. To je mi nějakého brnčení a drnčení a řinčení.
Kolem Dlugaczowa uzenářství lesklých pletenců Agendath klusala statně prdelatá
kobyla.</p>

<p class="mlptext"><span class="calibre17">– To odpovídáte na inzerát?
zeptal se Blooma slídivým zrakem Richie.</span></p>

<p class="mlptext"><span class="calibre19">– Ano, řekl pan Bloom.
Obchodní cestující pro město. Jak se zdá, marné.</span></p>

<p class="mlptext">Bloom zabru: nejlepší vysvědčení. Jindra však napsal: bude to
pro mě vzrušující. Teď víš. Jsem v rychlosti. Jindra. Epsilon. Připíši doušku.
Co to hraje. Improvizuje nějaké intermezzo. Ps. Ram tam tam. Jakpak mě vytr.? Že
mě vytrestáš? Pomačkaná sukně se mihne, bác. Pověz mi, ráda bych. Věděla. Ach.
Samozřejmě, jinak bych se neptala. La la la rí. Přechází smutně do moll.
Pročpak je moll smutné. Podepsán J. Na konci mají rády smutný ocásek. Pps. La
la la rí. Tak smutno je mi dnes. La rí. Tak teskno. Dí.</p>

<p class="mlptext1">Honem to otiskl na Patovu podložku. Obál. Adresa. Vypsat z
novin. Zabručel: Callan, Coleman a spol., s. s r. o. Jindra napsal:</p>

<p class="mlptextbez1radku1">Slečna Marta Cliffordová<br/>
poste restante<br/>
Dolphin’s Barn Lane<br/>
Dublin</p>

<p class="mlptext2">Přetiskni přes to druhé, aby to on nepřečetl. Správně.
Prima nápad pro soutěž na delikatesy. Co vyčetl detektiv z pijáku na podložce.
Podle sazby zlaťák za sloupec. Matcham si často vzpomíná na smavou čarodějku.
Chudák paní Purefoyová. Ťu: ťu.</p>

<p class="mlptext">Že jsem smutný moc básnické. To tou hudbou. Hudba mívá tu
čaromoc, řekl Shakespeare. Citáty na každý den v roce. Zda být či nebýt.
Dvakrát měř, jednou řež.</p>

<p class="mlptext">Ve Fetterlaneském růžovém sadě Gerardově se prochází prokvětavěkaštanový.
Jeden život, toť vše. Jedno tělo. Dej si. Jen si dej.</p>

<p class="mlptext">Hotovo. Poštovní poukaz. Pošta je kousek níž. Zajdi si tam.
Stačí. Slíbil jsem jim, že se s nimi sejdu u Barneyho Kiernana. Moc se mi to
nelíbí. Dům smutku. Půjdu. Pate! Neslyší. Hluchý jak peň.</p>

<p class="mlptext">Kočár už dojíždí. Mluvit. Mluvit. Pate! Neslyší. Rovná
ubrousky. Pěkný kus cesty za den urazí. Namalovat mu vzadu obličej, byli by z něho
dva. Škoda, že víc nezpívají. Aby mě rozptýlili.</p>

<p class="mlptext">Plešatý padavý Pat udělal z ubrousků mitry. Pat je číšník,
který nedoslýchá. Pat je číšník, který číhá, zatímco čekáš. Hí hí hí hí. Číhá,
zatímco čekáš. Je to číšník. Hí hí hí hí. Čeká, zatímco číháš. Zatímco číháš,
když už číháš, vyčká, až dočíháš. Hí hí hí hí. Hó. Vyčká, až dočíháš.</p>

<p class="mlptext">Teď zas Douceová. Douceová Lydia. Bronzová a růžová.</p>

<p class="mlptext">Měla se senzačně, přímo senzačně. A koukejte, jakou pěknou
mušli si přinesla.</p>

<p class="mlptext">Až na kraj pultu mu lehce podala špičatý a zkroucený mořský
roh, ať si on, obhájce George Lidwell, poslechne.</p>

<p class="mlptext">– Poslouchejte! kázala mu.</p>

<p class="mlptext">Pod pálenkou žhoucími slovy předl pianista zvolna svůj
doprovod. Skutečný příběh. Jak přišel Walter Bapty o hlas. On mu prosím manžel
zmáčkl hrdlo. <span class="mlpznakkurziva11b">Mizero,</span> řekl. <span class="mlpznakkurziva11b">Ty už milostné písně zpívat nebudeš.</span> Taky že jo,
vašnosti. Bob Cowley předl dál. Na tenory se žen. Cowley se opřel dozadu.</p>

<p class="mlptext">Bodejť, už slyší, jak mu to ona přidržuje k uchu. Poslyšte!
Slyší. Báječné. Sama si to přidržela k uchu a v zlatavém šerosvitu se pro
kontrast k němu pošinula. Aby slyšela.</p>

<p class="mlptext">Tik.</p>

<p class="mlptext">Dveřmi výčepu viděl Bloom, jak si přidržují lasturu k uším.
Slyšel slaběji, než předtím slyšeli oni, nejprve každý za sebe, potom každý za
druhého, jak slyšeli hlučné šplouchání vln, ztichlý řev.</p>

<p class="mlptext">Bronzová vedle unyle zlaté, zblízka, zdáli poslouchaly.</p>

<p class="mlptext"><span class="calibre19">Její ucho, ten vyčuhující
lalůček, je taky lastura. Byla na pláži. Fešné plážové děvy. Pleť osmahlá do
černa. Měla se natřít vazelínou, aby zhnědla.</span><span class="calibre17"> Topinka namazaná máslem. Aha, nezapomenout na tu vodičku. Opar vedle
úst. Člověk si neví. Vlasy má sčesány. Lastura s chaluhou. Pročpak si zakrývají
chaluhami uši? Turkyně zas ústa, proč? Oči nad závojem, jašmak. Hleď se dostat
dovnitř. Do sluje. Nepovolaným vstup zakázán.</span></p>

<p class="mlptext">Zdá se jim, že slyší moře. Jak zpívá. Řev. A zatím je to krev.
Taky mi hučívá v uších. A přece je to moře. Krvinkové ostrovy.</p>

<p class="mlptext">Opravdu báječně. A zřetelně. Ještě. George Lidwell jí přidržel
šepot a poslouchal: potom ho zlehounka položil.</p>

<p class="mlptext">– Co praví rozbouřené vlny? zeptal se jí s úsměvem.</p>

<p class="mlptext">Rozkošná, mořesmavá, neodpovídající Lydia se na Lidwella
usmála.</p>

<p class="mlptext">Ťuk.</p>

<p class="mlptext">Kolem Larryho O’Rourka, kolem Larryho, nebojácného Larryho O‘
se Boylan přehnal a Boylan zahnul.</p>

<p class="mlptext">Od osiřelé lastury se slečna Mina zas hladce přenesla k dolévání
korbelů. Nadobro opuštěná, to zas nebyla, diblicky naznačila panu Lidwellovi
hlavou slečna Douceová. Při měsíčku se procházela u moře. Kdepak sama, to ne.
Vybraně odpověděla: s jedním známým pánem.</p>

<p class="mlptext">Znovu zahrály sopránem mihotavé prsty Boba Cowleyho. Domácí má
přednostní právo. Chvilku času. Dlouhý John. Statný Ben. Zlehka zahrál lehký
jarý cvrnkavý takt pro hopkavé dámy, diblické a smavé, a pro jejich ctitele,
známé pány. Raz: raz, raz, raz: dva, raz, tři, čtyři.</p>

<p class="mlptext">Moře, vítr, listí, hrom, vodstvo, bučící krávy, dobytčí trh,
kohouti, slepice nekokrhají, hadi sssyčí. Všude hudba. Rutiedgeovy dveře: vrz
vrzají. To je šelest. Menuet z <span class="mlpznakkurziva11b">Dona Juana,</span>
co teď hraje. Všemožné dvorní úbory tancují v hradních komnatách. Bída. Venku
selský lid. Hladem celí zelení pojídají šťovík. Je to nádhera. Hleď: hleď,
hleď, hleď, hleď, hleď: hleď na nás.</p>

<p class="mlptext">Zní to radostně, to cítím. Sám bych to nikdy nenapsal. Proč?
Má radost je jiná radost. Ale radosti jsou to obě. Ano, radost to jistě je.
Sama hudba prozradí, v jakém jsi. Než zatrylkovala, kolikrát jsem si myslel, že
je rozladěná. Teprve potom jsem to věděl.</p>

<p class="mlptext">M’Coyův kufr. Má žena a tvá žena. Vrnivá kočka. Jako když
trháš hedvábí. Když promluví, sípá jak měchy. Nadechnout jako mužští nedovedou.
I v hlase mají puklinu. Vyplň mě. Jsem horká, temná. Rozevřená. Molly v <span class="mlpznakkurziva11b">quis est homo: </span>Mercadante. Poslouchal jsem s uchem
na stěně. Hledá se dobrá nosnice.</p>

<p class="mlptext">Brn bryč brnčivě se zastavila. Hejskovy tříslově hnědé
střevíce hejska Boylana v ponožkách se šmolkovými cvikly zlehka došláply na
zem.</p>

<p class="mlptext">Ach, hleď, jak nám to sluší! <i class="calibre1">Musique de chambre. Pot de
chambre</i>.<a href="../Text/odysseus_012.html#_ftn152" title="" class="pcalibre1 pcalibre msofootnotereference calibre16" id="_ftnref152">[152]</a>
Na to by se dal udělat slovní vtip. Na takovou hudbu jsem myslíval, když ona.
Říká se tomu akustika. Cvrnkot. Prázdné nádoby nejvíc duní. Protože akustika,
odraz se mění podle toho, jestli se váha tekutiny rovná zákonu o pádu tekutiny.
Jako rapsódie toho Maďara s cigánskýma očima. Liszta. Perly. Kapky. Déšť.
Klinkin, klenklen, klunklun. Ššš. Teď. Třeba zrovna teď. Třeba už dřív.</p>

<p class="mlptext">Někdo zaťukal na dveře, někdo kluby klub zaklofal na dveře,
někdo zakokotal Paul de Kock, mohutným klofcem kokrháčem kukuruhú. Kotkot.</p>

<p class="mlptext">Ťuk.</p>

<p class="mlptext">– <span class="mlpznakkurziva11b">Qui sdegno</span><a href="../Text/odysseus_012.html#_ftn153" title="" class="pcalibre1 pcalibre msofootnotereference calibre16" id="_ftnref153"><i class="calibre1">[153]</i></a><span class="mlpznakkurziva11b">,</span> Bene, řekl otec Cowley.</p>

<p class="mlptext"><span class="calibre19">– Ba ne, Bene, zaskočil Tom
Kernan. <span class="mlpznakkurziva11b">Ostříhance.</span> Něco prostonárodního.</span></p>

<p class="mlptext">– To jo, Bene, řekl pan Dedalus. Poctiví chlapi a řádní.</p>

<p class="mlptext">– Spusť, spusť, svorně zaprosili.</p>

<p class="mlptext">Už jdu. Hele, Pate, vrať se. Pojď sem. Přišel, přišel, stát
nezůstal. Ke mně. Kolik je to?</p>

<p class="mlptext">– V jaké tónině? Šest křížků?</p>

<p class="mlptext">– Fis dur, řekl Ben Dollard.</p>

<p class="mlptext"><span class="calibre17">Rozevřenými pařáty uhodil
Bob Cowley černý hluboko znějící akord.</span></p>

<p class="mlptext">Že už musí jít, řekl kníže Bloom Richiemu knížeti. Snad ne,
řekl Richie. Ano, musí. Má u někoho peníze. Jde si pořádně zahýřit. Kolik?
Vidíslyší rtomluvu. Jeden šilink devět. Penny pro tebe. Tumáš. Dej mu dvě penny
spropitné. Hluchý, patlavý. Třeba má ženu a rodinu, ta čeká, čeká, až přijde
Pat domů. Híhí hí hí. Hluchý číhá, zatímco rodina čeká.</p>

<p class="mlptext">Jen počkej. Jen poslouchej. Temné akordy. Žaložaložalostné. V temném
země klínu. Uložená ruda. Zemitá hudba.</p>

<p class="mlptext"><span class="calibre17">Zdáli, z posněžených hor
dolehl k poctivým chlapům a věrným hlas temného věku, nelásky, uhnětené země
hlíny. Shání kněze, něco mu chce říci.</span></p>

<p class="mlptext">Ťuk.</p>

<p class="mlptext">Sudový baryton Bena Dollarda. Ze všech sil se to snaží
vyjádřit. Krákot širého močálu, kde není muže ženy měsíce. Jde to s nimi z kopce.
Býval obchodním dodavatelem velkých lodí. Vzpomíná si: pryskyřnatá lana, lodní
svítilny. Udělal úpadek za deset tisíc liber. Teď je v Iveaghském útulku.
Kumbálek číslo to a to. Doplatil na prvotřídní Bassovo pivo.</p>

<p class="mlptext">Kněz je doma. Přivítal ho sluha falešného kněze. Jen dál.
Důstojný otec. Rozcuchané závěrečné akordy.</p>

<p class="mlptext">Hubí je. Život jim kazí. Nakonec jim postaví kumbálky, kde
dodělají. Spi. Hajej. Chcípni, pse. Tak už, psíku, chcípni.</p>

<p class="mlptext">Výstražným hlasem, smutně výstražným hlasem jim vyprávěl, jak
mladík vešel do pusté předsíně, jak smutně se tam rozléhal jeho krok, smutně
vyprávěl o pošmourné komnatě, kde kněz v taláru usedl, že ho vyzpovídá.</p>

<p class="mlptext">Hodný človíček. Trochu pomatený. Myslí, že uhodne kreslenou
hádanku o básnících v <span class="mlpznakkurziva11b">Hádej, hádej, hadači.</span>
Vlastnoručně vám vyplatíme šustivou pětiliberní bankovku. Pěnice sedí v hnízdě
na vejcích. Podle něho je to zpěv posledního pěvce. Pé dvě čárky, které domácí
zvíře? Té vynechávka er nejsmělejší námořník. Hlas má pořád dobrý.
Příslušenství jaksepatří, žádný eunuch.</p>

<p class="mlptext">Slyš. Bloom poslouchal. Richie Goulding poslouchal. A u dveří
poslouchal hluchý Pat, plešatý Pat, spropitným obdařený Pat.</p>

<p class="mlptext">Akordy se zpomalovaly.</p>

<p class="mlptext">Pomalu, zlobně, třaslavě se ozýval hlas upřímné lítosti a žalu.
Benův <span class="calibre17">zkroušený vous se vyznával: <i class="calibre1">in
nomine Domini</i>, ve jménu božím. Poklekl</span>. Do prsou se bil pěstí a vyznával:
<span class="mlpznakkurziva11b">mea culpa</span><a href="../Text/odysseus_012.html#_ftn154" title="" class="pcalibre1 pcalibre msofootnotereference calibre16" id="_ftnref154"><i class="calibre1">[154]</i></a><span class="mlpznakkurziva11b">.</span></p>

<p class="mlptext">Už zase latina. Chytají se na nijak na lep. Ten kněz, jak při
přijímání <span class="calibre17">podává ženám corpus. Ten chlap v hřbitovní
kapli, Trulant nebo Truhla,</span> <span class="mlpznakkurziva11b">corpusnomine. </span>Kampak
se poděla ta krysa? Škrabot.</p>

<p class="mlptext">Ťuk.</p>

<p class="mlptext">Poslouchali: korbely a slečna Kennedyová, mrknutí víčkem
George Lidwella velevýznamné, naditý atlas ňader, Kernan, Ši.</p>

<p class="mlptext">Naříkavý hlas žalu vyzpěvoval. Své hříchy. Od Velikonoc
třikrát zaklnul. Ty zkurvypanch. A jednou místo mše si šel hrát. Jednou šel
kolem hřbitova a za matčino věčné odpočinutí se nepomodlil. Mládeneček.
Ostříhanec.</p>

<p class="mlptext">Bronzová poslouchala u pivní pípy, zahleděná do dáli.
Oduševněle. Netuší, že ji já. Molly si hned všimne, jestli se někdo dívá.</p>

<p class="mlptext"><span class="calibre17">Bronzová se zahleděla
stranou. Tamhle zrcadlo. Vypadám z té strany líp? Ony to poznají. Zaklepání na
dveře. Poslední hmátnutí na obličej.</span></p>

<p class="mlptext">Kokrháčkukuruhú.</p>

<p class="mlptext">Copak si ony myslí při poslechu hudby? Tak se chytají chřestýši.
Ten koncert, na který nám dal Michael Gunn lóži. Ladění. To se perskému šachovi
nejvíc líbilo. Vzpomněl si při něm na domov, domov nejdražší. Vysmrkal se do
záclony. Snad je to u nich zvykem. I to je hudba. Ne tak špatná, jak by se
zdálo. Troubení. Helikóny, jako když osli hýkají zdviženým čumákem. Kontrabasy
bezmocné s rozdrásanými boky. Plátkové nástroje, jako když krávy bučí. Menší
křídlo zeje jako krokodýl hudba má tlamu. Žestě jako Goodwin v malované vestě.</p>

<p class="mlptext">Pěkně vypadala. Měla na sobě šafránové šaty s hlubokým
výstřihem, všechno příslušenství jí bylo vidět. V divadle jí vždycky dech voněl
hřebíčkem, když se ke mně nahnula s nějakou otázkou. Povídal jsem jí, co v té
knize od nebožtíka tatínka říká Spinoza. Poslouchala celá uchvácená. Ty oči.
Nahýbala se. Ten chlap na balkóně se v jednom kuse díval kukátkem do ní. Krása
hudby se musí vychutnat dvakrát. Na ženu a přírodu stačí letmý pohled. Bůh
stvořil krajinu, člověk zas melodii. Hnětem si kozy. Filozofie. Takové trdlo.</p>

<p class="mlptext">Po všech je veta. Všichni padli. Při obléhání Rossu mu táta
pad, u Gorey zas bratři. Do Wexfordu, my jsme wexfordští hoši, by rád. Poslední
svého jména i rodu.</p>

<p class="mlptext">Já jsem taky poslední svého rodu. Milly studentík. Snad za to
mohu sám. Syn nikde. Rudy. Už je pozdě. A co když ne. Co když ne. Co když.</p>

<p class="mlptext">K nikomu nemá zášť.</p>

<p class="mlptext">Zášť. Láska. Pouhá slova. Rudy. Hnedle budu starý.</p>

<p class="mlptext">Statný Ben rozvinul svůj hlas. Statný hlas, řekl Richie
Goulding, ruměnec mu vyrážel na sinalé, Bloomovi, hnedle starý, zato dokud jsem
byl mladý.</p>

<p class="mlptext">Teď přijde Irsko. Má vlast je víc než král. Ona poslouchá.
Kdopak se bojí mluvit o devatenáct set čtyři? Měl bych se hnout odtud. Dost
jsem toho viděl.</p>

<p class="mlptext">– <span class="mlpznakkurziva11b">Požehnejte mi, otče,</span>
zaúpěl ostříhanec Dollard. <span class="mlpznakkurziva11b">Požehnejte mi a propusťte
mě.</span></p>

<p class="mlptext">Ťuk.</p>

<p class="mlptext">Bez požehnání se Bloom chystal k odchodu. Nápadně se parádí:
za osmnáct šilinků týdně. Jsou takoví, co rádi vypomohou. Musím se mít na
pozoru. Ty děvy, ty fešné děvy. U smutných mořských vln. Romantický příběh
sboristky. Na důkaz porušení manželského slibu se čtou dopisy. Macíček své
kočičce. Smích v hledišti. Jindra. Já jsem to vůbec nepodepsal. Jaké máš krásné
jméno.</p>

<p class="mlptext">Doprovod, melodie i slova se zpomalily. Najednou se rozběhly.
Falešný kněz šup, vyklouzl z taláru a byl to voják. Kapitán domobrany. Znají to
zpaměti. Třesou se na to vzrušení. Kapit domobrany.</p>

<p class="mlptext">Ťuk. Ťuk.</p>

<p class="mlptext">Poslouchala celá vzrušená, a aby líp slyšela, zaujatě se
nahýbala.</p>

<p class="mlptext">Bezvýrazná tvář. Takřka panenská: nebo ji aspoň hraje. Něco do
ní vepsat: celou stránku. Ne-li, co z nich bude. Zvadnou, zatrpknou. Tím se
drží. Dokonce si na tom zakládají. Uvidíš. Zahraj na ni. Zafoukej. Tělo bílé
ženy, vtělená flétna. Foukej slabě. A silně. U všech žen tři dírky. Tu bohyni
jsem si neprohlédl. Ony to chtějí; žádné zbytečné ohledy. Na to je on nachytá.
Kapsu plnou zlata a železné čelo. Z očí do očí: písně beze slov. Molly s tím
mladičkým kolovrátkářem. Pochopila, co jí říká, že opička stůně. Snad že to zní
jako španělština. Takhle taky rozumějí zvířatům. Jako jim rozuměl Šalomoun.
Vrozené nadání.</p>

<p class="mlptext">Dělej břichomluvce. Stiskni. Mysli mým břich.</p>

<p class="mlptext">Chceš? Ty? Já. Chci. Abys. Ty.</p>

<p class="mlptext">Voják se sprostě rozvzteklil a zaklnul. Div ho mrtvice
neranila nad tím zkurvypanchartem. Dobře, chlapče, že jsi přišel. Ze života ti
zbývá jen hodina, poslední.</p>

<p class="mlptext">Ťuk. Ťuk.</p>

<p class="mlptext">Celé vzrušené. Rozlítostňují se. Utírají si slzu nad mučedníkem.
Nade vším, co zmírá, co touží, k smrti touží umřít. Nade vším, co se rodí.
Chuděra paní Purefoyová. Doufám, že to má odbyto. Protože jejich lůno.</p>

<p class="mlptext">Přes plot brv pokojně zírá z lůna bulva a poslouchá. Všimni
si, jak má teprve krásné oko, když nemluví. Tam u řeky. Pokaždé když se jí
zvolna zavlní vzdouvající se atlasová ňadra (i vzdutý život), zvolna se rudá
růže vztyčí a rudá růže klesne. Srdečním tepem se jí řídí dech duch, který je
život. A drobounké kapraďové chmýří se jí tetelí.</p>

<p class="mlptext">Leč hle. Jasné hvězdy hasnou. Ach, růže! Kastilská. Raníčko.
Ha. Lidwell. Do něho tedy, ne do. Zamilovaný. Já že jsem taková? Přece jenom je
ji odtud vidět. Vytažené zátky, šplíchance pivní pěny, kupy prázdných lahví.</p>

<p class="mlptext">Zlehka, buclatě položila Lydia ruku na hladkou trčící pípu,
svěřte to mým rukám. Celá rozžalostněná nad ostříhancem. Tam, sem: sem, tam:
palec a ukazovák (zná jeho oči, své oči, její oči) šoupla dojatě po kohoutku,
něžným dotykem je šoupla vpřed a zas zpátky, hebce, zvolna je sesmekla dolů, až
jí chladný pevný bílý emailový kolek pevně trčel ze smýkavého obemknutí.</p>

<p class="mlptext">Kotkot kukuruhú.</p>

<p class="mlptext">Ťuk. Ťuk. Ťuk.</p>

<p class="mlptext">Já jsem tu pánem v domě. Amen. Vztekle zaskřípal zuby. Na
oprátku se zrádci.</p>

<p class="mlptext">Akordy to schválily. Smutná věc. Ale musí to být.</p>

<p class="mlptext">Odejdu, než to skončí. Děkuji, bylo to božsky krásné. Projdu
kolem ní. <span class="mlpznakkurziva11b">Svobodáře</span> tu klidně nechám.
Dopis mám. Co kdyby to byla ta. Ba ne. Půjdu, půjdu, půjdu. Jako Cashel Boylo
Connoro Coylo Tisdall Maurice Tonenívšecko Farrell. Půůůůůůůjdu.</p>

<p class="mlptext">No, už musím. To odcházíte? Ctknjdnou? Blvstl. Blumka se nám
zelená. Bloom vstal. Ouha. To mýdlo vzadu se mi nějak lepí. Nejspíš jsem se
zpotil: hudba. Tu vodičku: nezapomeň. Tak na shledanou. Prvotřídní. Cedulka
uvnitř, ano.</p>

<p class="mlptext">Kolem Pata, natahujícího ve dveřích uši, prošel Bloom.</p>

<p class="mlptext">V Ženevských kasárnách ten mladík zhynul. V Passage ho
pochovali. Dolor. Ach, on dolores! Hlas smutečního předzpěváka vyzýval k dolorózní
modlitbě.</p>

<p class="mlptext">Kolem růže, kolem atlasových ňader, kolem laskající dlaně,
kolem pomejí, kolem prázdných lahví, kolem vytažených zátek, pozdravuje na
odchodu, kolem očí a dívčího chmýří, v tmavém mořském šeru bronzového a bledě
zlatého, šel Bloom, poddajný Bloom, teskný Bloom.</p>

<p class="mlptext">Ťuk. Ťuk. Tuk.</p>

<p class="mlptext">Pomodlete se za něho, modlil se Dollardův bas. Vy, kdo v klidu
posloucháte. Hlesněte modlitbu, uroňte slzu, hodní muži, hodní lidé. Byl to
ostříhanec.</p>

<p class="mlptext">V průjezdu Ormondu vyplašil Bloom tajně poslouchajícího
podomka ostříhance cídiče bot a tu zaslechl hulákání a provolávání slávy,
mastné plácání do zad, dupot jejich bot, ne bot cídiče bot. Sborem se dožadovali
nápojů, aby to zapili. Ještě že jsem tomu ušel.</p>

<p class="mlptext">– To se podívejme, řekl Šimon Dedalus. Na mou duši, Bene,
děláš to stejně dobře jako dřív.</p>

<p class="mlptext">– Líp, řekl Tomšnaps Kernan, na mou čest a svědomí, tak
pronikavě tu baladu nikdo nepodal.</p>

<p class="mlptext">– Leda Lablache, řekl otec Cowley.</p>

<p class="mlptext">Náramně zpychlý chválou a mocně zardělý, na ťápavých nohách
Ben Dollard až do výčepu nemotorně tančil španělskou kačuču a podagrovitými
prsty luskal jako kastaněty.</p>

<p class="mlptext">Statný Benaben Dollard. Statný Benben. Statný Benben.</p>

<p class="mlptext">Rrr.</p>

<p class="mlptext">Šmahem hluboce dojatí, Šimon vytruboval své pohnutí nosem jako
na mlžný roh, šmahem rozesmátí rozjařeně postrkovali Bena Dollarda kupředu.</p>

<p class="mlptext">– Jste červeňoučká, řekl George Lidwell.</p>

<p class="mlptext">Slečna Douceová si na servírování narovnala růži.</p>

<p class="mlptext">Ben machree, řekl pan Dedalus a poplácal Bena po tučné
lopatce. Zdravý jako ryba, jenže má poschováváno moc tukové tkáně.</p>

<p class="mlptext">Rrrrrsss.</p>

<p class="mlptext">– Je to, Šimone, smrtonosný tuk, zavrčel Ben Dollard.</p>

<p class="mlptext">Richie puklá loutna seděl sám: Goulding, Collis, Ward.
Nerozhodně čekal. Pat, kterému nezaplatil, taky.</p>

<p class="mlptext">Ťuk. Ťuk. Ťuk. Ťuk.</p>

<p class="mlptext">Slečna Mina Kennedyová přichýlila rty k uchu prvního korbelu.</p>

<p class="mlptext">– Pan Dollard, šeptla.</p>

<p class="mlptext">– Dollard, zašeptal korbel.</p>

<p class="mlptext">První korbel že je přesvědčen: když ona, slečna Kennedyová: že
to nabírá zdola: ona že ji to zdolá: korbel.</p>

<p class="mlptext">Zašeptal, že to jméno zná. Totiž že je mu to jméno povědomé.
To znamená, že jméno Dollard slyšel, ne? Ano, Dollard.</p>

<p class="mlptext">Ano, ozvalo se jí ze rtů hlasitěji, pan Dollard. Pěkně tu
píseň zazpíval, zašeptala Mina. Však je taky <span class="mlpznakkurziva11b">Poslední
letní růže</span> pěkná píseň. Mina má tu píseň moc ráda. Korbel že má taky moc
rád tu píseň co Mina.</p>

<p class="mlptext">Toť poslední letní růže po Dollardově odchodu pocítil jak mu
větry hourají v břiše.</p>

<p class="mlptext"><span class="calibre17">Ten mošt dělá plyny: a přitom
staví. Počkat. Pošta blízko Rubena a stojí šilink osm. Přestanu s ním.
Proklouznu po Greek Street. Neměl jsem jim slibovat, že za nimi přijdu. Na
vzduchu je volněji. Hudba. Znervózňuje. Pivní pípa. Její ruka houpající
kolébku, ta řídí. Ben Howth. Ta řídí svět.</span></p>

<p class="mlptext">Daleko. Daleko. Daleko. Daleko.</p>

<p class="mlptext">Ťuk. Ťuk. Ťuk. Ťuk.</p>

<p class="mlptext">Po nábřeží se ubíral Lionelleopold, rošťák Jindra s dopisem
pro Marti, s pamlsky hříchu s nabíranou náprsenkou pro Raoula hnětem si kozy
dál se ubíral Poldy.</p>

<p class="mlptext">Ťuk kráčel slepec oťukával obrubník oťukával, ťuk a ťuk.</p>

<p class="mlptext">Cowley, ten se tím omamuje, jakési opilství. Měl by znát míru
jako muž při panně. Třeba takový muzikoman. Poslouchá jak u vytržení. Jedinou
dvaatřicetinku si nedá ujít. Oči zavřeny. Hlavou pokyvuje do taktu. Jako
zmámený. Ani pohnout si člověk netroufne. Myslit přísně zakázáno. Pořád jen o své
libůstce. Co toho o notách nažvaní.</p>

<p class="mlptext">Samé úsilí o hovor. Nepříjemné, když se přeruší, člověk pak
neví, jak na tom vlast. Varhany v Gardiner Street. Padesát liber ročně, to
starému Glynnovi. Že v tom holubníku vydrží sám a sám jen s rejstříky a pedály
a klávesami, to je divné. Celé hodiny tam prosedí, mluví jen se sebou nebo s tím,
co mu šlape měchy. Zlostné zabručení, potom ryčné zaklnutí (měl by mít vatu
nebo něco v tom svém přestaň vykřikla) a najednou mu pomalounku polehounku
slabounký větýrek.</p>

<p class="mlptext">Pfí! Slabounký větýrek hvízdl íííí. Bloomovi z dírky.</p>

<p class="mlptext">– Nebyl on? řekl pan Dedalus, když se vrátil s ulovenou
dýmkou. Ráno jsem s ním byl na pohřbu nebožtíka Paddyho Dignama…</p>

<p class="mlptext">– Taktak, Pánbůh mu dej lehké odpočinutí…</p>

<p class="mlptext">– Ostatně nějaká ladička tam vedle leží na…</p>

<p class="mlptext">Ťuk. Ťuk. Ťuk. Ťuk.</p>

<p class="mlptext">– Jeho žena má pěkný hlas. Nebo měla. Ne? zeptal se Lidwell.</p>

<p class="mlptext">– To bude toho ladiče, řekla Lydia Šimonlionelovi, když jsem
spatřil, zapomněl si ji, když tu byl.</p>

<p class="mlptext">Byl slepý, vyprávěla Georgi Lidwellovi, když jsem ho podruhé
spatřila. A hrál skvěle, úplný požitek. Skvělý kontrast: bronzolid minazlato.</p>

<p class="mlptext">– Hulákat! zahulákal Ben Dollard a dolil si. Zpívat z plných
plic!</p>

<p class="mlptext">– Stačí! křikl otec Cowley.</p>

<p class="mlptext">Rrrrrr!</p>

<p class="mlptext">Cítím, že se mi chce.</p>

<p class="mlptext">Ťuk. Ťuk. Ťuk. Ťuk. Ťuk.</p>

<p class="mlptext">– Až moc, řekl pan Dedalus a ostře si změřil bezhlavou
sardinku.</p>

<p class="mlptext">Na chlebových márách ležela pod skleněným poklopem opuštěná,
poslední letní sardinka. Bloom osaměl.</p>

<p class="mlptext">Ťuk. Ťuk. Ťuk. Ťuk. Ťuk. Ťuk. Ťuk. Ťuk.</p>

<p class="mlptext">– Až moc, řekl. Radši dolní rejstřík.</p>

<p class="mlptext"><span class="calibre17">Bloom prošel kolem Barryho.
Škoda, že to nejde. Počkat. Kdybych tak měl ten zázračný prostředek.
Čtyřiadvacet advokátů tady v jednom domě. Soudní pře. Milujte se navzájem.
Hromady pergamenu. Pánové Zlo a Děj mají písemnou plnou moc k zastupování.
Goulding, Collis, Ward.</span></p>

<p class="mlptext">Co třeba ten chlap, co mlátí do tureckého bubnu. Jeho vroucí
tužba: kapela Mickyho Rooneyho. Co ho to napadlo. Nají se vepřového se zelím,
sedí doma a v lenošce se s ním mazlí. Zkouší svůj part. Bum. Ratata. Žena si
užije. Oslí kůže. Celý život ho bij a ještě po smrti ho valchuj. Bum. Valchuj.
Tomu se snad říká jašmak nebo vlastně kismet. Osud.</p>

<p class="mlptext">Ťuk. Ťuk. Slepý výrostek s ťukající holí prošel ťukťukťuk
kolem Dalyho výlohy, kde rusalka s vlajícími vlasy (jenže on to neviděl) po
rusalkovsku bafala (jenže on to neviděl) nejchladnější rusalčí bafání.</p>

<p class="mlptext">Nástroje. Stéblo trávy, mušle z jejích dlaní, foukni. Hřeben a
hedvábný papír i z toho vyloudíš melodii. Molly v košili ještě v západní
Lombard Street, vlasy spuštěny. Každé lidské povolání si snad vytvořilo svůj,
nezdá se ti? Lovec má roh. Chacha! Taky tě svědí? <span class="mlpznakkurziva11b">Cloche. Sonnez la</span>! Pastýř fujaru. Strážník
píšťalku. Rejstříky a klávesy! Komín vymetat! Čtvrtá hodina odbila. Spát. Po
všem veta. Bum? Ratata. Počkat, už vím. Obecní vyvolávač, dráb. Dlouhý John.
Mrtvé z hrobu by vyburcoval. Bum. Dignam. Chudáček <span class="mlpznakkurziva11b">nominedomine.</span> Bum. To je pravá hudba totiž samé
bum bum bum říká se tomu <span class="mlpznakkurziva11b">da capo.</span> Aspoň
člověk ví, na čem je. To se nám to mašíruje, mašíruje, mašíruje. Bum.</p>

<p class="mlptext">Přece jen mi nezbude. Pff. Co kdybych to provedl na hostině.
Jiný kraj jiný zvyk perský šach. Hlesni modlitbu, uroň slzu. Nic naplat, byl to
přece jen prosťáček, když si nevšiml jeho domobranecké čapky. I v tom
přestrojení. Kdopak to byl tam u hrobu, ten chlap v hnědém mackintoshi? Ha,
pouliční rajda.</p>

<p class="mlptext">Ušmudlaná rajda s černým námořnickým slamákem na kuráž mířila
po nábřeží k panu Bloomovi a mžourala jako sova. Když ten milostný zjev
spatřil. Ano, je to. Tolik se mi stýská. Deštivá noc v uličce. Roh. Kohopak svě.
Jehosvědí, onavidí. Zatoulala se sem ze svého rajónu. Kdo je to? Doufám, že mě.
Psst! Nechtěl byste si dát vyprat. Molly prý zná. Poznala mě. Chodíte s tou
tlustou paničkou v hnědém kostýmu. Hned <span class="calibre17">člověka
přejde chuť. Ta schůzka, co jsme si smluvili. Věděl jsem, že se nikdy,</span>
sotva někdy. Přišlo by to draho, je to moc blízko nejdražšího domova. Jestlipak
mě vidí. Hotové strašidlo je z ní ve dne. Voskový obličej. Čert ji vzal! Jenže
nějak žít musí. Tamhle se kouknu.</p>

<p class="mlptext">V starožitnické výloze Lionela Markse si nadutý Jindřich
Lionel Leopold milý Jindra vážný pan Leopold Bloom prohlížel svícen harmoniku
prolezlou mokvavými červy. Výhodná koupě: šest šilinků. Třeba bych se naučil
hrát. Dám si zajít. Co člověk nepotřebuje, to je mu drahé. Dobrý obchodník ví,
jak na to. Dokáže, že od něho koupíš, co ti chce prodat. Ten chlap, co mi
prodal švédskou břitvu, kterou mě holil. Ať prý mu zaplatím za nabroušení. Už
jde dál. Šest šilinků.</p>

<p class="mlptext">Bude to tím moštem, nebo snad burgundským.</p>

<p class="mlptext">Blízko bronzové zblízka blízko zlaté zdáli všichni si na jaře
dvorně cinkavými sklenicemi ťukli, před svůdnou poslední letní růží, kastilskou
růží bronzové Lydie. Primou Lid, De, Cow, Kerr, Doll, a kvintou: Lidwell, Ši
Dedalus, Bob Cowley, Kernan a statný Ben Dollard.</p>

<p class="mlptext">Ťuk. Do pustého průjezdu Ormondu vstoupil výrostek.</p>

<p class="mlptext">Ve výloze Lionela Markse zhlídl Bloom vyobrazeného chrabrého
hrdinu. Poslední slova Roberta Emmeta. Posledních sedm slov. To je od
Meyerbeera.</p>

<p class="mlptext">– Poctiví chlapi jako vy.</p>

<p class="mlptext">– No tak, Bene.</p>

<p class="mlptext">– Pozdvihnou s námi číši.</p>

<p class="mlptext">Pozdvihli.</p>

<p class="mlptext">Cink. Conk.</p>

<p class="mlptext">Mrk. Ve dveřích stál nevidomý výrostek. Neviděl bronzovou.
Neviděl zlatou. Ani Bena ani Toma ani Ši ani George ani korbely ani Richieho
ani Pata. Hí hí hí hí. On neviděl.</p>

<p class="mlptext">Mořebloom, špekbloom si pročítal poslední slova. Tlumeně. <span class="mlpznakkurziva11b">Až má vlast zaujme náležité místo mezi.</span></p>

<p class="mlptext">Prrprr.</p>

<p class="mlptext">Bude to tím burg.</p>

<p class="mlptext">Fff. Ú. Rprp.</p>

<p class="mlptext"><span class="mlpznakkurziva11b">Národy země.</span> Nikdo za
mnou. Přešla. <span class="mlpznakkurziva11b">Tehdy a teprve tehdy.</span>
Tramvaj. Kran, kran, kran. Teď se to pěkně ho. Už to jde. Krandlkrankran. Bude
to jistě tím burgund. Ano. Raz, dva. <span class="mlpznakkurziva11b">Na hrob ať
mi.</span> Karááá. <span class="mlpznakkurziva11b">Napíší. Já jsem.</span></p>

<p class="mlptext">Pprrpffrrppfff.</p>

<p class="mlptexti">Hotov.</p>

<p class="mlphvezdicky"><span class="mlpznakkurziva11b"><span class="calibre23">* * *</span></span></p>

<p class="mlptextbez1radku">Tamhle na rohu Arbour Hill jsem se zapovídal se
starým Troyem od dublinské městské policie, a co čert nechtěl, jde okolo nějaký
sakramentský kominík a div mi ten svůj inštrment nevrazil do oka. Otočil jsem
se po něm, že mu proženu kulky, a najednou vidím, jak se po Stony Batter motá
Joe Hynes.</p>

<p class="mlptext">– Hele, Joe, povídám. Jak se máš pořád? Jestlipak jsi viděl
toho sakramentského kominíka, co mi štětkou málem vypíchl oko?</p>

<p class="mlptext">– Saze jsou štěstí, povídá Joe. Co je to za klabrdona, jak jsi
s ním mluvil?</p>

<p class="mlptext">– Starý Troy, povídám, býval u policajtů. Nevím, nevím, jestli
bych toho chlapa neměl udat, že těmi pometly a žebříky narušuje provoz.</p>

<p class="mlptext">– Copak tady pohledáváš? povídá Joe.</p>

<p class="mlptext">– Starou belu, povídám. Tamhle za posádkovým kostelem na rohu
Chicken Lane je nějaké sakramentsky mazané zlodějisko – starý Troy mi zrovna
vytmavil, co je zač – a ten štípl jednomu skrčkovi jménem Mojžíš Herzog tamhle
poblíž Heytesbury Street pámbuvíkolik čaje a cukru na splátky tři šilinky
týdně, že prý má v downském hrabství statek.</p>

<p class="mlptext">– Obřezaný! povídá Joe.</p>

<p class="mlptext">– To je, povídám. Kousek z krajíčku. Bývalý instalatér jménem
Geraghty. Čtrnáct dní se za ním táhnu jak ocásek a ne a ne z něho peník
vyrazit.</p>

<p class="mlptext">– Do takové branže ty děláš? povídá Joe.</p>

<p class="mlptext"><span class="calibre17">– Už jo, povídám. Kterak
jsou padli silní! Inkasista nedobytných a pochybných</span> pohledávek. Je to
široko daleko známý sakramentský raubíř a ksicht má poďobaný, že by se na něm
liják uchytil. <span class="mlpznakkurziva11b">Řekněte mu,</span> povídá, <span class="mlpznakkurziva11b">ať si dá bacha, </span>povídá, <span class="mlpznakkurziva11b">ať si dá moc bacha a neposílá vás za mnou, nebo,</span>
povídá, <span class="mlpznakkurziva11b">ho poženu před soud, taky že jo, že
obchoduje bez koncese.</span> Zrovna se napral, div nepraskl! Židáček si
potahoval košili, jeminkote, to jsem se nasmál. <span class="mlpznakkurziva11b">Vypít
mi čaj, thojo. Sníst mi cukr, thojo. Zaplatit mi, tho zas ne?</span></p>

<p class="mlptext">Za zboží nepodléhající zkáze, nakoupené u Mojžíše Herzoga ze
Saint Kevin’s Parade č. 13, okres Wood Quay, obchodníka, dále zvaného kupec, a prodané
a dodané blahorodému pánu Michaelu E. Geraghtymu, z Arbour Hill č. 29 ve městě
Dublině, okres Arran Quay, dále zvanému zákazník, totiž pět liber obchodní váhy
čaje nejlepší jakosti po třech šilincích za libru obchodní váhy a tři kameny
obchodní váhy krystalového cukru, po třech penny za libru obchodní váhy,
zmíněný zákazník dluhující zmíněnému kupci za dodanou hodnotu jednu libru, pět
šilinků a šest penny, kteroužto částku zmíněný zákazník uhradí zmíněnému kupci
v týdenních splátkách každých sedm kalendářních dnů po třech rovných šilincích;
a zmíněné zboží nepodléhající zkáze nebude zmíněným zákazníkem postoupeno,
zastaveno, prodáno ani jinak zcizeno, nýbrž trvale zůstane naprostým a výhradním
vlastnictvím zmíněného kupce, a on jím může po svém přání i libosti nakládat,
dokud zmíněný zákazník zmíněnému kupci zmíněnou částku řádně nezaplatí způsobem
tuto stanoveným, jak byl dnešního dne dohodnut mezi kupcem, jeho dědici, pozůstalými,
správci a opatrovníky z jedné strany a zmíněným zákazníkem, jeho dědici,
pozůstalými, správci a opatrovníky ze strany druhé.</p>

<p class="mlptext">– A ty jsi přísný abstinent? povídá Joe.</p>

<p class="mlptext">– Mezi dvěma štamprlemi si ani nelíznu, povídám.</p>

<p class="mlptext">– Co kdybychom zašli pozdravit kamaráda? povídá Joe.</p>

<p class="mlptext">– Koho? povídám. Vždyť mu, chudákovi, přeskočilo.</p>

<p class="mlptext">– To pije jenom vlastní vodu? povídá Joe.</p>

<p class="mlptext">– Už jo, povídám. Vodu s viskou, co má na mozku.</p>

<p class="mlptext">– Tak pojď k Barneymu Kiernanovi, povídá Joe. Rád bych si
promluvil s občanem.</p>

<p class="mlptext">– Tak vzhůru k našemu militkému Barneymu Kiernanovi. Něco
zvláštního nebo senzačního, Joe?</p>

<p class="mlptext">– Vůbec nic. Byl jsem na schůzi U Městského erbu.</p>

<p class="mlptext">– A co tam bylo? povídám.</p>

<p class="mlptext">– Dobytkáři, povídá Joe, referát o slintavce a kulhavce. Rád
bych na to občana upozornil.</p>

<p class="mlptext">Šli jsme tedy kolem Linehallských kasáren a zadem kolem soudu
a bavili se ovšem možném. Joe docela ujde, když má prachy, jenže chyba lávky,
on je nemívá. Jeminkote, ten sakramentsky mazaný Geraghty mi nešel z hlavy.
Prý, že obchoduje bez koncese.</p>

<p class="mlptext">Leží kraj v půvabném Inisfailu, kraj svatého Michana. Tam
strmí strážná věž, zdaleka ji lze spatřit. Tam spí zesnulí mocní, jak spávali
zaživa, slovutní bojovníci a knížata. Věru utěšený to kraj zurčících vod,
rybnatých říček, kde se prohání ostrohub, platýs obecný, plotice, platýs
obrovský, treska skvrnitá, mladý losos, platýs drsný, kambala, flundra, chamraď
ryb i jiných obyvatelů vodní říše tak početných, že je ani vypočítat nelze. V mírných
váncích od západu i od východu znamenitým lupením semotamo povívají vznosné
stromy, libovonný smokvoň, <span class="calibre17">libanonský cedr,
pyšný platan, léčivý blahovičník a jiné chlouby dřevin světa,</span> jichž má
tato končina valnou hojnost. U kořání ladných stromů sedají ladné děvy a prozpěvují
přeladné písně a přitom si hrají s rozmanitými ladnými věcmi, jako jsou zlaté
slitky, stříbřité ryby, soudky slanečků, plné sítě úhořů, korýši, košíky
fialových mořských perel a skotačivý hmyz. A zdaleka tam za nimi na námluvy
putují junáci od Eblany po Slievemargy, nevyrovnatelná knížata svobodného
Munsteru a spravedlivého Connachtu a úlisné hladkého Leinsteru a z kraje
Cruachanského a ze skvělého Armaghu a ze vznešeného okrsku Boyleského, knížata,
královští synové.</p>

<p class="mlptext"><span class="calibre17">Tam se tyčí zářivý palác,
jehož blyštivě křišťálovou střechu vidí plavci brázdící širé moře v bárkách za
tím cílem sroubených, a tam táhnou ovčí stáda a žírná dobytčata a prvotiny
onoho kraje, neboť O’Connell</span> Fitzsimon z nich vybírá poplatky, náčelník
z rodu náčelníků. Tam svážejí velikánské káry úrodu polí, prádelní koše
květáku, klece špenátu, ananasové řezy, rangúnské fazole, otepi rajčat, věnce
fíků, hromady tuřínů, kulaté brambory a svazky světélkující kapusty mačinkové i
poupátkové a lisy cibule, té zemské perly, a ošatky hub a dýní a vydatné viky a
ječmene a řepky a zelená žlutá hnědá višňová sladká důkladná trpká zralá
makovicová jablka a lýkové posady jahod a řešeta angreštu, dužnatého a chmýřnatého,
jahod hodných knížat a rovnou z větviček utržených malin.</p>

<p class="mlptext">– Ať si dá bacha, ať si dá moc bacha. Ukaž se, ty vykřičený
sakramentský raubíři z kopců i dolin!</p>

<p class="mlptext">Ubírají se tamtudy stáda nesčíslných stádních beranů a bytelných
bahnic a jednostřižných skopců a jehňat a strnišťových hus a bulíčků a řičivých
kobyl a bezrohých telat a ovcí vlnatých i plemenných a chovní i vybrakovaní
býčci od Cuffa a prasnice a sádelní kanci a všeliké rozmanité odrůdy
znamenitých sviní a Angusovy jalůvky a bezrozí bulíci neporušeného rodokmene
spolu se znamenitými výstavními dojnicemi a voly: i je neustále slyšet, jak
dupou, kejhají, řičí, blekotají, bečí, bučí, vydávají, chrochtají, hryžou,
žmoulají, ovce a prasata a hřmotní kopytníci z lushských a rushských a carrickmineských
pastvin a z <span class="calibre17">říčnatých úžlabin thomondských,
z výparů nedostupného M’Gillicudy a velebného Shannonu nezměrně hlubokého a z povlovných
strání osídlených</span> kiarským plemenem, vemena zduřelá přemírou mléka, a sudy
másla a homolky sýra a kadečky jehněčího tuku a hrudí a stovky velkých i malých
měřic plných zrní a oblých vajec, achátových spolu s šedohnědými.</p>

<p class="mlptext">Zaskočili jsme tedy k Barneymu Kiernanovi a toť se ví, v koutku
tam seděl a sám se sebou a s tím sakramentským prašivým psiskem Garryowenem
rokoval občan a čekal, jestli mu z nebe nekápne nějaká kapka.</p>

<p class="mlptext"><span class="calibre19">– Tamhle sedí v plné slávě-trávě,
před sebou vrchovatý džbánek a haldu </span><span class="calibre17">novin
a pracuje pro národní věc.</span></p>

<p class="mlptext">Sakramentské psisko zavrčelo, až z toho husí kůže naskakovala.
Utratit toho sakramentského psa by byl učiněný skutek milosrdenství. V Santry
prý zaručeně sežral policajtovi kus kalhot, když za ním přišel s modrým archem kvůli
koncesi.</p>

<p class="mlptext">– Stát, kdo tam, povídá.</p>

<p class="mlptext">– Klid, občane, povídá Joe. Samí přátelé.</p>

<p class="mlptext">– Jen dál, přátelé, povídá.</p>

<p class="mlptext">Potom si pomne dlaní oko a povídá:</p>

<p class="mlptext">– Co říkáš poměrům?</p>

<p class="mlptext">Zahrál si na zbojníka a na Roryho z hor. Jenže Joe, ten se mu,
hrome, jen tak nedal.</p>

<p class="mlptext">– Ceny jdou, myslím, nahoru, povídá a rukou si zajíždí do
rozkroku.</p>

<p class="mlptext">A občan si, hrome, tlapou plácne na koleno a povídá:</p>

<p class="mlptext">– Za to můžou zahraniční války.</p>

<p class="mlptext">Joe vrazil palec do kapsy a povídá:</p>

<p class="mlptext">– Rusi by furt jen zotročovali.</p>

<p class="mlptext">– Arrah, neblbni, Joe, mám takovou žízeň, že bych ji za půl
koruny neprodal.</p>

<p class="mlptext">– Tak co si dáš, občane, povídá Joe.</p>

<p class="mlptext">– Domácí víno, povídá.</p>

<p class="mlptext">– A co ty? povídá Joe.</p>

<p class="mlptext">– Taky macanaspey, povídám.</p>

<p class="mlptext">– Tři pinty, Terry, povídá Joe. A co srdíčko, občane? povídá.</p>

<p class="mlptext">– Tak dobře se nikdy nemělo, <span class="mlpznakkurziva11b">a</span>
<span class="mlpznakkurziva11b">chara</span><a href="../Text/odysseus_012.html#_ftn155" title="" class="pcalibre1 pcalibre msofootnotereference calibre16" id="_ftnref155"><i class="calibre1">[155]</i></a><span class="mlpznakkurziva11b">.</span> Tak co, Garry! Vyhrajeme?</p>

<p class="mlptext">Drapne vám toho sakramentského chundeláče pod krk, a jeminkote,
div ho nezahrdlil.</p>

<p class="mlptext"><span class="calibre17">Na velkém balvanu u paty
kulaté věže seděla nějaká postava a byl to ramenatý plecitý svalnatý přímooký
ryšavý pihovatý kosmatý tlamatý nosatý hlavatý hluboko hlasý holokolenatý
dlapatý chlupatonohý </span><span class="calibre18">brunátný
šlachovitý junák. Od ramene k rameni měřil několik loktů a skalistě</span>
bradlatá kolena spolu s ostatními viditelnými částmi těla měl hustě zarostlá
tříslově hnědou pichlavou srstí, podobně zbarvenou i tuhou jako horská kručinka
<span class="mlpznakkurziva11b">(Ulex Europeus).</span> Rozchlípené nozdry, z nichž
mu trčely stejně zbarvené tříslové štětiny, měl tak rozložité, že se v jejich
jeskynním šeru mohl klidně uhnízdit skřivan. Oči, v nichž mu neustále zápolil
pláč se smíchem, měly rozměry pořádného květáku. Z hluboké dutiny úst mu v pravidelném
sledu vyrážel horký dech a hrozitánské srdce mu silným zdravým tlukotem
rytmicky ozvučně <span class="calibre17">hromově burácelo, až se
půda, vršek vznosné věže a ještě vznosnější zdi jeskyně</span> zachvívaly a třásly.</p>

<p class="mlptext">Oděn byl do nedávno stažené volské kůže bez rukávů jako kytle
sahající po kolena a přepásané slaměným a rákosovým povříslem. Pod tím měl
jelenicové brslenky sestehované střívky. Dolní končetiny mu vězely v balbrigganských
kamaších mechově fialové barvy a boty měl podraženy podešvemi z louhované
kravské usně a zašněrovány rovněž kravskými průdušnicemi. Od pasu měl viset
věnec mořských křemenů, jak se ten hromotluk hnul, hned se rozkomíhaly a hrubým,
leč výrazným umem byly na nich vyryty kmenové podoby mnoha irských bohatýrů i dávnověkých
bohatýrek, Cuchulin, Conn stovky bitev, Niall devíti rukojmí, Brian z Kincory,
velekrál Malachi, Art MacMurragh, Shane O’Neill, otec John Murphy, Owen Roe,
Patrick Sarsfield, Ryšavý Hugh O’Donell, Ryšavý Jim MacDermott, Soggarth Eogham
O’Growney, Michael Dwyer, Francy Higgins, Henry Joe M’Cracken, Goliáš, Horace
Wheatley, Thomas Conneff, Peg Woffingtonová, Vesnický kovář, kapitán <span class="calibre17">Lunysvit, kapitán Boycott, Dante Alighieri,
Kryštof Kolumbus, sv. Fursa, sv. Brandan, maršál MacMahon, Karel Veliký,
Theobald Wolfe Tone, Matka Makabejců, Poslední Mohykán, Růže kastilská, muž z Galway,
</span>muž, který rozbil bank v Monte Carlu, muž v průlomu, žena, jež se
nemilkovala, Benjamin Franklin, Napoleon Bonaparte, John L. Sullivan,
Kleopatra, Savourneen Deelish, Julius Caesar, Paracelsus, sir Thomas Lipton,
Vilém Tell, Michelangelo, Hayes, Mohamed, Nevěsta lammermoorská, Petr
Poustevník, Petr Paktéř, Snědá Rosaleen, Patrick W. Shakespeare, Brian
Konfucius, Murtagh Gutenberg, Patricio Velasquez, <span class="calibre17">Kapitán Nemo, Tristan a Isolda, první princ waleský, Thomas Cook a syn</span>,
Chrabrý vojáček, Arrah na Pogue, Dick Turpin, Ludwig Beethoven, Děvče s vlasy
jako len, Přešlapovač Healy, Angus Písmák, Dolly Mount, Sidney Parade, Ben
Howth, Valentine Greatrakes, Adam a Eva, Arthur Wellesley, Šéf Croker, Herodot,
Jack Obrobijce, Gautama Buddha, lady Godiva, Lilie Killarneyská, Balor
Uhrančivý, Královna ze Sáby, Acky Nagle, Joe Nagle, Alessandro Volta, Jeremiah
O’Donovan Rossa, don Philip O’Sullivan Beare. Vedle sebe měl stát založené kopí
ze zašpičatělé žuly a u nohou mu odpočíval dravec z psovité čeledi, který
chroptivým funěním prozrazoval, že je ponořen do neklidného spánku, čemuž
nasvědčovalo sípavé vrčení i křečovité záchvěvy, které jeho pán zaháněl
uklidňujícími ranami mohutného kyje, neladně zrobeného z paleolitického
kamene.</p>

<p class="mlptext"><span class="calibre17">Terry tedy přinesl tři
pinty, které Joe zatáhl, a před očima se mi, hrome, zatmělo, když vyplázl
libru. Jakože tady stojím. Pohledný sovereign.</span></p>

<p class="mlptext">– A je jich tam víc, odkud ho mám, povídá.</p>

<p class="mlptext">– To jsi, Joe, vyloupil pokladnu pro chudé, povídám.</p>

<p class="mlptext">V potu tváři vyslouženo, povídá Joe. Jedna moudrá hlava mi to
dala do péra.</p>

<p class="mlptext">Než jsem se s vámi sešel, viděl jsem ho, jak se motá po Pill Lane
a Greek Street a tresčíma očima počítá rybám střívka.</p>

<p class="mlptext"><span class="calibre17">Kdo to kráčí Michanovým
krajem, oděn sobolím krunýřem? O’Bloom,</span> Roryho syn, toť on. Neví, co je
strach, Roryho syn: ta duše rozvážná.</p>

<p class="mlptext">– Něco pro tu babiznu z Princess Street, povídá občan, pro ten
subvencovaný list. Loajální strana ve sněmovně. A koukněte na tenhle svinský
plátek, povídá. <span class="mlpznakkurziva11b">Nezávislý Ir,</span> prosím,
Parnell ho založil, aby byl dělníkovým přítelem. Jen si poslechněte narození a úmrtí
v <span class="mlpznakkurziva11b">Celoirském nezávislém Irovi;</span> poděkování
a sňatky.</p>

<p class="mlptext">A hned je začne předčítat:</p>

<p class="mlptext"><span class="calibre17">– Gordon, Barnfield
Crescent, Exeter; Redmaynová z Iffley, Saint Anne’s on Sea, choť Williama T.
Redmayna, povila syna. To je, co! Wright </span>a Flint, Vincent a Gillet s Rothovou
Marion, dcerou Rosy a nebožtíka George<span class="calibre17">
Alfreda Gilletta, Clapham Road č. 179, Stockwell, Playwood a Ridsdaleová u sv.
Judy, Kensington, sezdáni worcesterským děkanem dr. Forrestem, cha! Úmrtí.
Bristow, ve Whitehall Lane, Londýn: Carr, Stoke Newington, žaludeční vředy a srdeční
ochablost: tripl, v Moat House, Chepstow…</span></p>

<p class="mlptext">– S tím mám trpké zkušenosti, povídá Joe.</p>

<p class="mlptext">– Tripl, Dimseyová, choť Daviho Dimseyho, posledně u admirality:
Miller, Tottenham, ve věku pětaosmdesáti let: Welshová, 12. června, v Canning
Street č. 35, Liverpool, Isabella Helen. Tomu říkáš celonárodní tisk, můj ty
Tondo kolenatý. Co tomu říká ten bantryjský korupčník Martin Murphy?</p>

<p class="mlptext">– Inu, málo platné, povídá Joe a staví před ně pití.
Chválabohu, jsou tam dřív než my. Napij se, občane.</p>

<p class="mlptext">– Napiju, poctivče, povídá.</p>

<p class="mlptext">– Na zdraví, Joe, povídám. A ex.</p>

<p class="mlptext">Ach! Uf. Marná sláva. Ta pinta bodla. Bůhví, slyšel jsem, jak
mi cákla až na dno žaludku.</p>

<p class="mlptext">A hle, když s chutí popili, křepce vstoupil božský posel, jak
nebeské oko zářný, švarný jinoch, a za ním vešel někdo starší ušlechtilého
kroku i vzhledu a nesl posvátné svitky zákona a s ním jeho urozená choť, paní
vzácného původu, nejsličnější svého rodu.</p>

<p class="mlptext">Ze dveří vykoukl maličký Alf Bergan a celý rozřehtaný hned zas
zalezl do Barneyho kumbálku, a kdo jiný tam v koutku do němoty zpitý chrápal,
jak Bob Doran. Nevěděl jsem, co se děje, a Bob na mě ze dveří kýval. <span class="calibre17">A kdo jiný to hrome byl, jak ten tatrman Denis
Breen v trepkách, pod paží mačká dvě sakramentsky pořádné bichle a za ním jak
pudl peláší jeho žena, chuděra nešťastná. Myslel jsem, že se Alf potrhá smíchy.</span></p>

<p class="mlptext">– Koukněte ho, Breena. Po celém Dublině brousí s dopisnicí,
někdo mu ji poslal a napsal na ni: ťuťu: ťuťu prý zaža…</p>

<p class="mlptext">Popadal se za břicho.</p>

<p class="mlptext">– Cože zaža…? povídám.</p>

<p class="mlptext">– Zažaluje pro urážku na cti, o deset tisíc.</p>

<p class="mlptext">– A sakra! povídám.</p>

<p class="mlptext">Sakramentské psisko zavrčelo, člověk už trnul, že se něco
strhne, jenže občan ho kopl do žeber.</p>

<p class="mlptext">– <span class="mlpznakkurziva11b">Bi i dho husht</span><a href="../Text/odysseus_012.html#_ftn156" title="" class="pcalibre1 pcalibre msofootnotereference calibre16" id="_ftnref156"><i class="calibre1">[156]</i></a><span class="mlpznakkurziva11b">,</span> povídá.</p>

<p class="mlptext">– Kdo? povídá Joe.</p>

<p class="mlptext">– Breen, povídá Alf. Byl u Johna Henryho Mentona, potom zašel
ke Collisu a Wardovi, potom ho potkal Tom Rochford a pro psinu ho poslal k podšerifovi.
Ach bože, všecko mě od smíchu bolí. Ťuťu – ťuťu. Dlouhán se na něho zatvářil
jak kakabus a ten sakramentský potrhlík se sebral a šel rovnou na komisařství
do Green Street.</p>

<p class="mlptext"><span class="calibre27">– Kdypak oběsí dlouhý John
toho chlapa, co sedí v Mountjoy? povídá Joe.</span></p>

<p class="mlptext">– Bergan, povídá při procitnutí Bob Doran. Je to Alf Bergan?</p>

<p class="mlptext">– Jo, povídá Alf Bergan. Oběsí? Počkej, hned ti něco ukážu.
Tumáš, Terry, dolej nám štamprli. Sakramentský blázen! Deset tisíc liber. Měl
jsi dlouhého Johna vidět, jak se zatvářil. Ťuťu… a dal se do smíchu.</p>

<p class="mlptext">– Komu se směješ? povídá Bob Doran. To Berganovi?</p>

<p class="mlptext">– Hoď sebou, Terrynku, povídá Alf.</p>

<p class="mlptext">I zaslechl ho Terencius O’Ryan a bez meškání mu přinesl
křišťálovou číši pěnivého kozla, jakého urození blíženci Bungiveagh a Bungardilaun,
důmyslní jako synové nesmrtelné Ledy, odedávna vaří ve svých božských várečných
kádích. Sbírajíť šťavnaté bobule chmelu, ty pak sesýpají a prosívají a drtí a vaří
a s trpkými šťávami mísí a zkvašený mošt pokládají na posvátný oheň a ve dne v noci
se bez ustání lopotí ti důmyslní bratři, pánové nad kádí.</p>

<p class="mlptext">A tu jsi, dvorný Terencie, v těch zvycích vychovaný, nalil
nektarový nápoj a tomu, kdo žíznil, podal křišťálovou číši, vtělená dvornost,
nesmrtelným krásou blízká.</p>

<p class="mlptext">Jenže on, mladistvý náčelník O’Berganů, se v šlechetném konání
nedal nikterak zahanbit a ladným posunkem zaplatil teston z nejryzejšího
bronzu. Znamenitým pregéřským umem vytlačená, spatřovala se na něm podoba
královny vladařského držení těla, ratolest z rodu brunšvického, jménem
Viktorie, Jasné Veličenstvo, z boží milosti královna Spojeného království Velké
Británie a Irska a zámořských britských držav, obránkyně víry, císařovna
indická, vítězná panovnice nad mnohými národy, vroucně milovaná, neboť ji znali
a milovali od východu slunce až do západu běloši, černoši, rudoši i mouřeníni.</p>

<p class="mlptext"><span class="calibre17">– Co si ten sakramentský
zednář myslí, že tady pořád šmejdí? říká občan.</span></p>

<p class="mlptext">– Copak je to? povídá Joe.</p>

<p class="mlptext">– Tady to máme, povídá Alf a frkne nosem. Když už mluvíme o věšení.
Něco vám ukážu, co jste ještě neviděli. Katovy dopisy. Koukněte.</p>

<p class="mlptext">A hned vytáhl z kapsy hromádku zmuchlaných dopisů v obálkách.</p>

<p class="mlptext">– To si z nás střílíš? povídám.</p>

<p class="mlptext">– Čestné slovo, povídá Alf. Přečti si je.</p>

<p class="mlptext">Joe si tedy dopisy vzal.</p>

<p class="mlptext">– Co se směješ? povídá Bob Doran.</p>

<p class="mlptext">Bylo vidět, že z toho bude mela. Jak stoupne Bobovi ležák do
hlavy, hned radí, a tak spustím, aby řeč nestála.</p>

<p class="mlptext">– Jakpak se má, Alfe, pořád Willy Murray?</p>

<p class="mlptext">– Nevím, povídá Alf. Zrovna jsem ho v Capel Street zahlídl s Paddym
Dignamem. Jenže jsem běžel za tím…</p>

<p class="mlptext">– Cože? povídá Joe a zahodí dopisy. S kým?</p>

<p class="mlptext">– S Dignamem, povídá Alf.</p>

<p class="mlptext">– S Paddym? povídá Joe.</p>

<p class="mlptext">– Jo, povídá Alf. A proč?</p>

<p class="mlptext">– To nevíš, že je nebožtík? povídá Joe.</p>

<p class="mlptext">– Paddy Dignam že je nebožtík? povídá Alf.</p>

<p class="mlptext">– Tak tak, povídá Joe.</p>

<p class="mlptext">– Vždyť jsem ho před chvilkou na vlastní oči viděl, povídá
Alf.</p>

<p class="mlptext">– Kdože je nebožtík? povídá Bob Doran.</p>

<p class="mlptext">– To jsi tedy viděl jeho ducha, povídá Joe, Pámbu s námi a zlé
pryč.</p>

<p class="mlptext"><span class="calibre17">– Cože? povídá Alf.
Kristapána, teprve před chvilkou… Cože?… a s ním</span> Willyho Murrayho, šli
kolem toho tentononc… Cože? Dignam že je nebožtík?</p>

<p class="mlptext">– Co je s Dignamem? povídá Bob Doran. Kdo říká, že…?</p>

<p class="mlptext">– Nebožtík! povídá Alf. Jestli on je nebožtík, tak já jsem
taky.</p>

<p class="mlptext"><span class="calibre17">– Možná, povídá Joe. Ať je
jak chce, dnes ráno si ho dovolili pochovat.</span></p>

<p class="mlptext">– Paddyho? povídá Alf.</p>

<p class="mlptext">– To bych řek, povídá Joe. Splatil dluh přírodě, Pámbu mu buď
milosrdný.</p>

<p class="mlptext">– Kristapána! povídá Alf.</p>

<p class="mlptext">Hrome, ten vám zkoprněl.</p>

<p class="mlptext">Bylo znát, jak ve tmě poletují duchové ruce, a když tantrové
vznesli modlitby na správné místo, ponenáhlu bylo znát slabý, leč vzmáhající se
jas rubínového světla a z vršku hlavy i z obličeje sršely jivické paprsky,
takže zjevení éterického dvojníka bylo jako živé. Dorozumění se uskutečnilo
šišinkou a rovněž oranžově ohnivými a šarlatovými paprsky, vyzařujícími z krajiny
sakrální a solárně pleteňové. Byv svým pozemským jménem dotázán, kde se tam v nebesku
nachází, prohlásil, že je na stezce pralaji neboli návratu, ale jisté krvelačné
bytosti nižší astrální úrovně mu dosud působí protivenství. Na dotaz, jak mu v první
chvíli bylo na tom zásvětním velkém rozvodí, prohlásil, že dříve viděl skrze
zrcadlo v podobenství, ale kdo to rozvodí překročí, tomu se rozevřou vrcholné
možnosti atmického rozvoje. Na otázku, jestli se tamější život podobá našim tělesným
zkušenostem, prohlásil, že se od některých zvláštní přízně požívajících
zduchovělých bytostí dověděl, že mají příbytek vybavený veškerým moderním
domáckým komfortem, jako je táláfáná, álávátá, táplávádá, spláchávácá záchádá,
a nejvyšší adepti že tonou v slastnosti čiročirého rázu. Na požádání mu
přinesli litr podmáslí a zřejmě mu zachutnalo. Na otázku, co vzkáže živým,
všechny, kdo jsou dosud na nesprávné straně máji, napomenul, aby uznali pravou
stezku, neboť jak se v devanských kruzích proslýchá, ve východním úhlu, kde má
moc skopec, Mars a Jupiter ztropí neplechu. Byl pak na zesnulé vznesen dotaz,
mají-li nějaké zvláštní přání, a odpověď zněla: <span class="mlpznakkurziva11b">Pozdravujeme
vás, pozemští přátelé, kteří dosud zůstáváte v těle. Pozor, aby vám C. K. nepřemastil
účet.</span> Bylo zjištěno, že se to týká pana Cornelia Kellehera, ředitele
firmy H. J. O’Neill, oblíbený pohřební ústav důvěrného nebožtíkova přítele,
který pohřeb zařizoval. Před odchodem ještě požádal, aby jeho milému synovi Patsymu
řekli, že ta druhá bota, kterou už dlouho shání, je pod komodou v alkovně a že
je má obě poslat ke Cullenovi a dát je jenom podrazit na podešvích, podpatky
mají ještě dobré. Prohlásil, že tohle mu v zásvětí silně zneklidňovalo mysl, a důrazně
žádal, aby mu tuto žádost tlumočili.</p>

<p class="mlptext">Ujistili ho, že to bude zařízeno, a bylo jim sděleno, že je
rád.</p>

<p class="mlptext"><span class="calibre19">Opustil pozemská bydla: O’Dignam,
slunce našeho jitra. Křepce chodíval po kapradí: Patrik zářnočelý. Zakvil,
Banbo, větrem; a zakvil, Oceáne, vichřicí.</span></p>

<p class="mlptext">– Zas už je tam, povídá občan a zahledí se oknem.</p>

<p class="mlptext">– Kdopak? povídám.</p>

<p class="mlptext">– Bloom, povídá. Dobrých deset minut tam patroluje.</p>

<p class="mlptext">A hrom do něho, nasísl dovnitř a v tu ránu se ztratil z parády.</p>

<p class="mlptext">Maličký Alf byl celý paf. Bodejť ne.</p>

<p class="mlptext">– Kriste dobrotivý. Krk bych vsadil, že to byl on.</p>

<p class="mlptext">I povídá Bob Doran, klobouk pošoupnutý do týla, jak přebere,
nejsprostší halama z celého Dublinu:</p>

<p class="mlptext">– Kdo to řek, že je Kristus dobrotivý.</p>

<p class="mlptext">– Sím? povídá Alf.</p>

<p class="mlptext">– Pěkně dobrotivý Kristus, povídá Bob Doran, vzal nám chudinku
Willyho Dignama.</p>

<p class="mlptext">– Málo platné, povídá Alf, aby to zamluvil. Má to odbyté.</p>

<p class="mlptext">Jenže Bob Doran se rozeřve na celé kolo.</p>

<p class="mlptext">– Sakramentský lump, vzal nám chudinku Willyho Dignama.</p>

<p class="mlptext">Hned se přihnal Terry a mrkl na něho, ať je zticha, v slušném
koncesovaném lokálu že o takové řeči nestojí. A jako že tu stojíte přede mnou,
Bob Doran spustí nad Paddym Dignamem nářek.</p>

<p class="mlptext">– Nejhodnější člověk, posmrkává, nejhodnější, nejryzejší duše.</p>

<p class="mlptext">Div vám slzy do očí nevhrknou. Sakramentsky to na nás hraje. Líp
by udělal, kdyby se sebral a šel za tou náměsíčnou čubkou, co si vzal, dcerou soudního
drába Mooneyho. Máma vedla v Hardwick Street putyku, pořád jen očumovala na
schodech, říkal mi Bantam Lyons, ve dvě v noci tam zapadl a ona se tam, jak ji
Pámbu stvořil, kdejakému zákazníkovi producírovala, vstup volný, každý si
přišel na své.</p>

<p class="mlptext">– Nejšlechetnější, nejpoctivější, povídá. A on nám, chudinka
Willy, chudinka Paddy Dignam umřel.</p>

<p class="mlptext">Všecek truchlivý a zkormoucený oplakával skon tohoto paprsku
nebeského.</p>

<p class="mlptext">Milý Garryowen už zase zavrčel na Blooma, jak se ometal ve
dveřích.</p>

<p class="mlptext">Jen dál, jen pojďte, on vás nesežere, povídá občan.</p>

<p class="mlptext">A tak se Bloom všourá dovnitř, rybíma očima hlídá psa a ptá se
Terryho, jestli tam nebyl Martin Cunningham.</p>

<p class="mlptext">– Kristova noho, povídá Joe nad nějakým dopisem. Tohle si
rozhodně poslechněte.</p>

<p class="mlptext">A hned jim dopis předčítá.</p>

<p class="mlpdopispodpisi">Hunter Street č. 7., Liverpool</p>

<p class="mlpdopisbez1radkui">Vrchnímu dublinskému šerifovi v Dublině.</p>

<p class="mlpdopisbez1radkui">Velevážený pane dovoluju si nabídnout vám svý
služby v schorazmíněným trapným případě oběsil sem v bootleským žaláři Joea
Ganna 12tý ho února 1900 a oběsil sem…</p>

<p class="mlptext2">– Ukaž, Joe, povídám.</p>

<p class="mlptext">– <span class="mlpznakkurziva11b">… v pentonvillským kriminále
vojína Arthura Chacea za sprostou <span class="calibre17">vraždu
spáchanou na Jessie Tilsitový a dělal sem Billingtonovi pomocníka</span>, dyž</span>…</p>

<p class="mlptext">– Šmarjá, povídám.</p>

<p class="mlptext">– … <span class="mlpznakkurziva11b">popravoval toho vrahouna
Toada Smithe</span>…</p>

<p class="mlptext">Občan chňapl po dopise.</p>

<p class="mlptext"><span class="calibre17">– Ouha, povídá Joe, <span class="mlpznakkurziva11b">smyčku umím nasadit tak šikovně že jak je v ní tak</span></span><span class="mlpznakkurziva11b"> se nevysmekne těším se že mě poctíte svou důvěrou a znamenám,
velevážený pane, moje taxa je pět zlatých.</span></p>

<p class="mlpdopispodpisi">H. Rumbold,<br/>
holičský mistr.</p>

<p class="mlptext">– Je to ale sakramentská holota, povídá občan.</p>

<p class="mlptext">– A jak svinsky to ten ničema naškrábal, povídá Joe. Tumáš,
Alfe, kliď se s tím k čertu. Nazdar, Bloome, copak si dáme?</p>

<p class="mlptext">A hned se o to začali tahat. Bloom, že ne, že nemůže, ať se
nezlobí a tak podobně, a nakonec že si dá jenom doutník. Hrome, je to rozšafa,
to mu nikdo nevezme.</p>

<p class="mlptext">– Sem, Terry, jeden prvotřídní kraťas, povídá Joe.</p>

<p class="mlptext">A hned nám Alf vyprávěl, jak mu nějaký chlap poslal černě
ovroubené smuteční oznámení.</p>

<p class="mlptext">– V tom černém kraji je to samý holič, vlastního tátu by
prodal za pět zlatých a k tomu cestovní výlohy.</p>

<p class="mlptext">A hned nám vyprávěl, že jen se zhoupne, dva chlapi už dole
čekají, táhnou ho za nohy, a tak ho pořádně uškrtí, a potom provaz rozřežou a rozprodají
– pár krejcarů za kus.</p>

<p class="mlptext">V černém kraji přebývají ti pomstychtiví rytíři břitvy. V ruce
třímají vražedné osidlo; běda, a všelikého tvora, který spáchá krveprolití,
odvedou do Erebu, neboť to já nikterak nestrpím, praví Hospodin.</p>

<p class="mlptext">A hned se rozpovídali o trestu smrti a toť se ví Bloom do toho
trousí svoje proč a proto a celou tu příslušnou ptákovědu a starý pes ho pořád
očuchává u židáků prý psi vyciťují jakýsi divný zápach a zas o tom že to má
zastrašovací účinek a tak dále.</p>

<p class="mlptext">– Na něco to žádný zastrašovací účinek nemá, povídá Alf.</p>

<p class="mlptext">– A na co? povídá Joe.</p>

<p class="mlptext">– Na proutníkova cinciráčka, když ho chudáka věšejí, povídá
Alf.</p>

<p class="mlptext">– Vážně? povídá Joe.</p>

<p class="mlptext"><span class="calibre17">– Jako je Pámbu nade mnou,
povídá Alf. Vím to od vrchního profousa,</span> byl v Kilmainhamu, když věšeli
Joea Bradyho, toho Nezdolného. Říkal mi, že když ho po podtrhnutí odřízli,
trčel mu jak pohrabáč.</p>

<p class="mlptext">– Vůdčí vášeň i ve smrti silná, povídá Joe, jak někdo řek.</p>

<p class="mlptext"><span class="calibre17">– To se dá vědecky
vysvětlit, povídá Bloom. Pouhý přírodní fenomén, chápete, chápete, protože
následkem…</span></p>

<p class="mlptext">A hned spustí, div si jazyk nepoláme, a je to samý fenomén a přírodověda
a fenomén sem a fenomén tam.</p>

<p class="mlptext">Vynikající přírodovědec Herr Professor Luitpold Blumenduft to
lékařsky objasnil tím, že náhlé zlomení obratlů a z toho vyplývající přetržení
míchy podle osvědčených tradic lékařské vědy u lidského subjektu nezbytně
vyvolá v čivních centrech prudký uzlinový popud, čímž se u <span class="mlpznakkurziva11b">corpora cavernosa</span><a href="../Text/odysseus_012.html#_ftn157" title="" class="pcalibre1 pcalibre msofootnotereference calibre16" id="_ftnref157"><i class="calibre1">[157]</i></a> póry
prudce roztáhnou, a to tak, že náhle usnadní nával krve do části těla zvané
penis neboli mužský úd, čímž nastane fenomén lékařskou fakultou označený jako
chorobné filoprogenitivní ztopoření vzhůru a vpřed <span class="mlpznakkurziva11b">in articulo mortis per diminutionem capitis</span><a href="../Text/odysseus_012.html#_ftn158" title="" class="pcalibre1 pcalibre msofootnotereference calibre16" id="_ftnref158"><i class="calibre1">[158]</i></a><span class="mlpznakkurziva11b">.</span></p>

<p class="mlptext">Toť se ví, občan na to slovo už čekal, hned se ho chopil a drmolil
o Nezdolných a o staré gardě a o sedmašedesátnících, a kdo se bojí mluvit o roce
osmadevadesátém, a s ním do noty Joe o všech těch, co dal vojenský soud za národní
věc oběsit, rozčtvrtit a deportovat, a o novém Irsku a o novém bůhvíčem. Když
už mluví o novém Irsku, ať si radši opatří nového psa, bodejť. Prašivé hladové
psisko šňupe a slintá po celém lokále a škrabe si svrab, až přiběhne k Bobu
Doranovi, který zrovna zatáhl za Alfa půl pinty, a co se dá, vylíže. Toť se ví,
Bob Doran s ním začne dělat špumprnákle.</p>

<p class="mlptext">– Packu! Packu, pejsku! Pejsánku, packu! Packu. Packu!</p>

<p class="mlptext">Rraf! sakramentsky špatně to málem dopadlo s tím podáváním
pracky, Alf ho držel, aby se z té sakramentské židle na to sakramentské psisko
nesvalil, a on jen žvanil o vlídné výchově psa a o čistokrevném <span class="calibre17">psu a chytrém psu: šlak by z toho člověka trefil.
Nakonec káže Terrymu</span>, ať přinese Jacobovu plechovou pikslu, a ze dna mu
vyškrabe pár rozdrobených starých sušenek. Hrome, slupl je jak malinu a jazyk
vyplazil na sáh, že chce ještě. Div to i s pikslou sakumpak nesežralo, to
hladové sakramentské psisko.</p>

<p class="mlptext">Občan s Bloomem se furt štěkají, bratři Shearesové a Wolfe
Tone tamhle na Arbour Hill a Robert Emmet a umřít za otčinu, ta básnička
Tommyho Moora o Saře Curranové, co žije daleko od vlasti. Toť se ví, špekoun
Bloom se svým fajňáckým doutníkem se honí až hrůza. Fenomén! Ta machna, co si
vzal, je pěkný fenomén, panímandu má jak ouhrabečný koš. Podle toho, co mi
Chcáč Burke vyprávěl, když ještě bydleli U Městského erbu: byla tam nějaká bába
s nemehlovským synovcem, byl to cvok, a Bloom jí mazal med kolem huby, hrál s ní
karty a všelijak si ji předcházel, aby na něho nějakým pakatýlkem pamatovala, v
pátek nejedl maso, protože stará krepírovala na žaludek, a milého klacka vodil
na procházku. Jednou s ním vymetl všechny dublinské putyky a nelžu vám, vzal to
tak důkladně, že ho přivedl zpitého pod obraz, prý aby ho poučil o škodlivosti
alkoholu, ty tři ženské ho div nerozsekaly na fašírku, kruci, historie za
všechny prachy, bába, Bloomova žena, majitelka hotelu O’Dowdová. Šmarjá, to jsem
se nasmál, když mi Chcáč Burke líčil, jak ho peskovaly, a Bloom jen pořád <span class="mlpznakkurziva11b">copak to nechápete</span> a <span class="mlpznakkurziva11b">naproti tomu zas.</span> A co čert nechtěl, klacek se
potom dostal za koštéře do Powerovy vinopalny, tamhle v Cope Street, a když si
cucl <span class="calibre17">všech vzorků, neudržel se na nohou a pětkrát
za týden jezdil domů drožkou</span>. Taky fenomén!</p>

<p class="mlptext">– Na památku mrtvých, povídá občan, zdvihne pintu a ostře zahlídne
na Blooma.</p>

<p class="mlptext">– Jo, jo, povídá Joe.</p>

<p class="mlptext">– Vy můj názor nechápete, povídá Bloom. Já si totiž myslím…</p>

<p class="mlptext">– <span class="mlpznakkurziva11b">Sinn Fein!</span> povídá
občan. <span class="mlpznakkurziva11b">Sinn fein amhain!</span> Milovaní přátelé
jsou při nás a nenávidění nepřátelé před námi.</p>

<p class="mlptext">Poslední rozloučení bylo nadmíru jímavé. Umíráček zvonil bez
ustání hrana z blízkých i vzdálených zvonic a kolem chmurného prostranství
dunělo zlověstné varování ztlumených bubnů a chvílemi do něho hluše zarachotila
dělostřelba. Ohlušující hromy i oslňující blesky, které ozařovaly ponurý výjev,
svědčily o tom, že nebeské dělostřelectvo propůjčilo svou nádheru divadlu už
tak dost příšernému. Ze stavidel rozlícených nebes pral prudký liják do
obnažených hlav shromážděného davu, podle nejmírnějšího odhadu čítajícího pět
set tisíc osob. Jízdní oddíl Dublinské městské policie pod osobním velením
vrchního komisaře udržoval pořádek v tom valném davu, jemuž yorkstreetská
dechová kapela zpříjemňovala čekání tím, že z flórem zastřených nástrojů
obdivuhodně vyluzovala nádhernou melodii, která je nám díky Speranzině teskné
múze už od kolébky drahá. Pro pohodlí našich venkovských příbuzných – a přijelo
jich požehnaně – byly vypraveny zvláštní výletní rychlíky a vytapetované
žebřiňáky. O vydatnou zábavu se postarali oblíbení dublinští pouliční zpěváci L-n-h-n
a M-ll-g-n, kteří svým obvyklým rozverným způsobem zazpívali <span class="mlpznakkurziva11b">Tu noc, než oběsili Larryho.</span> Oba naši nedostižní
žertéři utržili za své jarmareční písně od milovníků komiky fůru peněz a každý,
kdo má v koutku srdce smysl pro pravý irský vtip, prostý vší hrubosti, nebude
na jejich perně vydělané groše žehrat. Dětičky chlapeckého i dívčího nalezince,
namačkané v oknech obrácených na tento výjev, libovaly si tento neočekávaný
nádavek k denní kratochvíli a sluší se poděkovat Sestřičkám chudiny za ten
skvělý nápad, že sirotám bez otce a bez matky poskytly tento ryze poučný
požitek. Místodržitelskou družinu, zahrnující hojně známých dam, doprovodily na
nejvýhodnější místa na hlavní estrádě samy Jejich Excelence, kdežto malebná
delegace z ciziny, zvaná Přátelé smaragdového ostrova, zasedla na protější
tribuně. Delegaci přítomnou v plném počtu tvořil Commendatore Bacibaci
Benitobenone (na půl těla ochrnutý doyen společnosti, kterého dopravili na
sedadlo silným parním jeřábem), Monsieur Pierrepaul Petitépatant, Velešprýmař
Vladimír Pokethankerčev, Arcišprýmař Leopold Rudolph von Schwanzenbad-Hodenthaler,
hraběnka Marha Virága Kisászony Putrápesthi, Hiram Y. Bomboost, hrabě Athanatos
Karamelopulos, Ali Baba Bakšiš Rahat Lokum effendi, Seňor hidalgo caballero don
Pecadillo y Palabras y Paternoster de la Malora de la Malaria, Hokopoko
Harakiri, Hi Hung Čang, Olaf Kobberkeddelsen, Mynheer Trik van Trumps, Pan Polak
<span class="calibre19">Paddyriski, Husílouže Prhklstr
Kračinabričisič, Herr Hurhausdirektorpräsident Hans Chuechli-Steuerli, Nationalgymnasiummuseumsanatoriumundsuspensoriumsordinariusprivatdozentgeneralspezialprofessordoktor
Kriegfried</span> Ueberallgemein. Všichni delegáti bez výjimky se různými
slovy nadmíru ostře ohradili proti tomu, že mají být svědky takového
nevýslovného barbarství. Mezi P.S.O. se strhla bouřlivá hádka a všichni se do
ní zamíchali, připadají-li narozeniny irského patrona na osmého, nebo devátého
března. <span class="calibre17">Při tom sporu se rozháněli dělovými
koulemi, tureckými šavlemi, bumerangy, hákovnicemi, nočníky, širočinami, deštníky,
praky, rváčskými prsteny, pytli s pískem, surovým železem a řezali</span> se
jen což. Mrňavý strážník MacFadden, po zvláštním poslu přivolaný z Booterstownu,
rázně zjednal pořádek a jako blesk pohotově navrhl sedmnáctý březen jakožto
řešení poctivě přijatelné oběma stranám. Návrh duchapřítomného pidivousa se
rázem zalíbil všem a byl jednomyslně přijat. Všichni P.S.O. – někteří z nich
notně zakrvácení – strážníku MacFaddenovi upřímně blahopřáli. Když pak
vyprostili zpod předsednického křesla commendatora Benitobenona, jeho právní
zástupce Awocato Pagamimi vysvětlil, že rozmanité předměty, poschovávané v dvaatřicíti
kapsách, uzmul při té rvačce mladším kolegům, aby je tím přivedl k rozumu.
Předměty (a bylo mezi nimi několik set dámských a pánských zlatých a stříbrných
hodinek) byly rázem vráceny řádným majitelům i zavládl všeobecný soulad.</p>

<p class="mlptext"><span class="calibre19">Klidně, skromně vystoupil
na popraviště v bezvadném žaketu s proužkovanými</span><span class="calibre17"> kalhotami Rumbold</span>, v knoflíkové dírce zamilovanou květinu <span class="mlpznakkurziva11b">gladiolus cruentus</span><a href="../Text/odysseus_012.html#_ftn159" title="" class="pcalibre1 pcalibre msofootnotereference calibre16" id="_ftnref159"><i class="calibre1">[159]</i></a><span class="mlpznakkurziva11b">.</span> Že tam je, ohlásil slabým rumboldovským
zakašláním, jaké se tak mnozí snaží napodobit (leč marně) – krátkým, důkladným,
jen jemu vlastním. Příchod vyhlášeného kata přivítala pochvalná vřava mohutného
davu, samým vznícením mávaly dámy z místodržitelství kapesníčky a ještě
vznětlivější zahraniční delegáti halasně jásali míchanicí pokřiků <span class="mlpznakkurziva11b">hoch, banzai, éljen, živijo, činčin, polla kronia,
hiphip, </span><i class="calibre1"><span class="calibre17">vive, Alláh</span></i><span class="calibre17">, z nichž zřetelně vynikalo <i class="calibre1">evviva</i> delegáta
z kraje zpěvu (horní</span> dvakrát čárkované F, připomínající ony pronikavě
líbezné tóny, jakými naše praprababičky oslňoval kleštěnec Catalani). Bylo
přesně pět hodin odpoledne. Rázem se z megafonu ozval povel k modlitbě a mžikem
všichni obnažili hlavu, patriarchální sombrero, které náleželo rodině od
Rienziho revoluce, sundal komturovi službu konající osobní lékař dr. Pippi.
Učený prelát, který junáckému mučedníkovi kráčejícímu na popravu udělil
poslední útěchu naší svaté víry v duchu nejvýš křesťanském s rochetou přes
šedivou hlavu, poklekl do napršené kaluže a k trůnu milosrdenství vznášel
úpěnlivé modlitby. Přímo u špalku stál ponurý kat, obličej zakrytý
desetigalonovým hrncem se dvěma vyvrtanými škvírami, jimiž jeho oči vztekle
zahlížely. Čekal jen na osudné znamení a zatím si čepel strašlivého oruží
brousil o předloktí nebo zas ráz naráz utínal hlavy stádu ovcí, které tam
dodali citelé jeho krutého, leč potřebného řemesla. Poblíž na pěkném
mahagonovém stole měl úhledně rozloženy čtvrtící nůž, rozmanité skvěle kalené
kuchací náčiní (zvlášť dodané od slovutného nožířského závodu John Round a synové,
Sheffield), nepolévaný kastrol na dvanáctník, tračník, slepé střevo s přívěskem
atd., jen co se vyndají, a dva obsáhlé mléčné krajáče na předrahou krev
předrahé oběti. Správce sdruženého kočičince a psince už čekal, až se nádoby
naplní, že je do tohoto dobročinného ústavu rovnou dopraví. Přímo skvělou
hostinu ze slaniny na vejcích, pěkně propečených hovězích plátků na cibuli,
lahodně horkých <span class="calibre17">rohlíků a osvěžujícího čaje
připravila ohleduplně vrchnost hlavnímu herci tragédie; ten, připraviv se na
smrt, byl báječně naložen a od počátku až do konce se o celé dění živě zajímal;
se sebezapřením, tak vzácným v naší době, zachoval se šlechetně a vyslovil
poslední přání (to mu okamžitě splnili), aby se pohoštění na důkaz jeho
vážnosti</span> a úcty v alikvotních částkách rozdělilo členům spolku
nemajetných chorých, upoutaných na lůžko. Dojetí dosáhlo <span class="mlpznakkurziva11b">nec</span> a <span class="mlpznakkurziva11b">non plus
ultra,</span> když si sraženými řadami diváků proklestila cestu jeho zardělá
snoubenka a vrhla se na siláckou hruď toho, který měl být kvůli ní poslán na
věčnost. Řek ji, jak vrba útlou, láskyplně sevřel v náručí a něžně šeptal: <span class="mlpznakkurziva11b">Sheilo, ty má jediná.</span> Osmělena tím, že ji
oslovuje křestním jménem, vášnivě mu po těle zlíbala kdejaké místečko, pokud na
ně celá roznícená v tom cudném žalářním odění dosáhla. Jak tak vzájemně mísili
slané proudy slz, přísahala mu, že na něho bude něžně vzpomínat, že nikdy
nezapomene na svého přemilého junáka, který s písní na rtech šel na smrt, jako
by si šel do Clonturkského parku zahrát hurling.<a href="../Text/odysseus_012.html#_ftn160" title="" class="pcalibre1 pcalibre msofootnotereference calibre16" id="_ftnref160">[160]</a> Připomněla mu
společné blahé časy šťastného dětství na březích Anny Liffey, kdy se oddávali
nevinným kratochvílím mladistvého věku, a nepamětlivi strašlivé přítomnosti,
oba se srdečně rozesmáli a diváci i s velebným pastýřem se veselili vespolek.
Obrovské shromáždění přímo řičelo radostí. Vzápětí však už zase propadli žalu a
naposledy si podali ruce. Nový proud slz jim vyhrkl ze slzných váčků a valný
dav, až do morku kosti dojatý, se srdceryvně rozeštkal a dojetí se neubránil
ani sám stařičký prebendář. Statní silní chlapi, smírčí orgány i bodří
hromotluci královského irského četnictva si bez ostychu utírali slzy kapesníkem
a klidně lze říci, že v tom rekordním shromáždění jediné oko nezůstalo suché.
Nejromantičtější bylo, když pokročil vpřed hezký mladý oxfordský absolvent,
známý svou dvorností ke krásnému pohlaví, a předložil navštívenku, šekovou
knížku a rodokmen a požádal nešťastnou slečnu o ruku, ať si sama určí den
sňatku, a ona na místě přivolila. Kdejaká dáma v publiku dostala na památku
vkusnou brož s lebkou a zkříženými hnáty, kterýžto příhodný a ušlechtilý počin
vyvolal nový výlev dojetí: když pak dvorný mladý Oxforďan (mimochodem nositel
jednoho z nejstarobylejších jmen v dějinách Albionu) navlékl uzardělé
snoubence na prst drahý snubní prsten se smaragdovým ornamentem v podobě
čtyřlístku, vzrušení neznalo mezí. Přirozenému citu se neubránil dokonce ani
předseda tohoto smutného obřadu, velitel vojenské policie podplukovník <span class="calibre17">Tomkin Maxwell ffrenchmullan Tomlinson, který
kdysi dal bez váhání přivázat k ústí děla hromadu sepojů a tak je rozstřílet.
Pancířovou rukavicí si potají utřel slzu a měšťané, kterým se dostalo té
výsady, že patřili do jeho nejvlastnější <i class="calibre1">entourage</i></span><a href="../Text/odysseus_012.html#_ftn161" title="" class="pcalibre1 pcalibre msofootnotereference calibre21" id="_ftnref161"><i class="calibre1">[161]</i></a><span class="calibre17">, zaslechli, jak si přerývaně a tlumeně brouká:</span></p>

<p class="mlptext">– Safraporte, to je ale šťabajznička, ta sakra levandule.
Safraporte, jak na ni koukám, je mi sakra do breku, když si pomyslím, že na mě
doma v Limehousu čeká ta moje řimbaba.</p>

<p class="mlptext">A občan hned spustí o irštině a o schůzi městské rady a kdesi
cosi a o poangličtělých floutcích, co neznají rodný jazyk, a Joe se do toho
vmísí, že dal jednoho kvůli libře zabásnout, a Bloom si pustí na špacír hubu s tím
čvaňhákem, co vyloudil na Joeovi, a mele o Gaelském svazu a Protizavdávacím
svazu a o opilství, té kletbě Irska. Protizavdávací svaz, to je něco pro něho.
Prolejte mu hrdlo nevím kolika pintami, on vám do smrti ani jednu neoplatí.
Jednou jsem si s kamarádem zašel na jejich hudební večírek, tančilo se a zpívalo,
jak sedí Maureen Lee na otýpce sena a je nad každý květ povznesena, a někdo s ballyhoolskou
modrou stužkou tam irsky brebentil a děvčata s lněnými vlasy tam roznášela
abstinentní nápoje a prodávala odznaky a pomeranče a limonádu a ztvrdlé
koláče, hrome, ohromná zábava, dejte mi svátek. Střízlivé Irsko je Irsko
svobodné. Potom zapíská nějaký stařík na dudy a všichni ti šizunci šoupou
nohama podle melodie, na kterou kráva chcípla. A pár flanďáků dohlíží na to,
aby se s ženskými netropila neplecha, žádné rány pod pás.</p>

<p class="mlptext">Jak jsem už řekl, jen milý pes zjistil, že je piksla prázdná,
hned se kolem mě a Joea ometal. Být to můj pes, já bych ho vlídně vychovával,
taky že jo. Občas bych ho nakopl tam, kde neoslepne.</p>

<p class="mlptext">– To se bojíš, že tě pokouše? ušklebuje se občan.</p>

<p class="mlptext">– To ne, povídám. Ale třeba si mou nohu splete s kandelábrem.</p>

<p class="mlptext">A tak si psa zavolá.</p>

<p class="mlptext">– Co je to, Garry? povídá.</p>

<p class="mlptext">A hned ho škube a muchlá a mluví na něho irsky a milý hafan mu<span class="calibre17"> odpovídá vrčením jako v nějakém operním duetu.
Jak ti na sebe vrčeli, to tak hned neuslyšíte. Kdo nemá nic lepšího na práci,
měl by pro <span class="mlpznakkurziva11b">bono </span></span><span class="mlpznakkurziva11b">publico</span><a href="../Text/odysseus_012.html#_ftn162" title="" class="pcalibre1 pcalibre msofootnotereference calibre16" id="_ftnref162"><i class="calibre1">[162]</i></a> napsat do novin o tom, že
by se měl takovému psu povinně nasazovat<span class="calibre17">
náhubek. Vrčí a skučí, oči od žízně celé podlité, a z tlamy mu přímo kape
vzteklina.</span></p>

<p class="mlptext">Všichni ti, jimž záleží na tom, aby se mezi nižšími živočichy
(a je jich bezpočet) rozšířila lidská kultura, nesmějí si dát ujít
kynantropické představení starodávného irského ryšavého vlčáckého křepeláka,
dříve se mu přezdívalo Garryowen a teprve nedávno ho široký kruh přátel
překřtil na Owena Garryho. Představení, výsledek to mnohaletého vlíd<span class="calibre17">ného výcviku i pečlivě promyšlené diety, kromě
jiných výkonů obsahuje</span> také přednes veršů. Náš největší žijící fonetik
(ani žhavými kleštěmi by z nás nikdo jeho jméno nevypáčil) vynaložil veškeré
své úsilí na objasnění a porovnání přednášených veršů a zjistil, že se <span class="mlpznakkurziva11b">nápadně</span> (podtrhujeme sami) podobají runám
dřevních irských bardů. Nemám při tom na mysli roztomilé milostné písně, s nimiž
milovníky literatury seznámil spisovatel kryjící se ladným pseudonymem Líbezná
Větévka, spíše (jak v zajímavém sdělení otištěném v jednom našem večerníku
upozorňuje přispěvatel D.O.C.) drsnější a subjektivnější tón, jaký se ozývá ze
satirických výpadů slavného Rafteryho a Donalda MacConsidina, nemluvě ani o nejmodernějším
Erikovi, upoutávajícím zájem naší veřejnosti. Předkládáme ukázku, přeloženou
předním učencem, jehož jméno zatím nesmíme prozradit, ale některé narážky v textu
je, jak se domníváme, samy přivedou na stopu. Metrika je převzata z psí
předlohy, připomínající aliterační a isosylabická pravidla velšského englynu,
je neskonale složitější, ale duch, jak naši čtenáři uznají, je dobře vystižen.
Sluší se <span class="calibre17">dodat, že je Owenův verš účinnější,
když se přednáší trochu zvolna a nezřetelně</span> tónem prozrazujícím
potlačovanou zášť.</p>

<p class="mlpversei">Buď nastokrát proklet,<br/>
Barney Kiernane,<br/>
měj každičký čtvrtek<br/>
od nápojů újmu.<br/>
Jen kapičku vody<br/>
mi na kuráž kápni,<br/>
vždyť chřtán mi jen hoří<br/>
po Lowryho plíčkách.</p>

<p class="mlptext">Kázal tedy Terrymu, ať přinese psovi vodu, a hrome, na míli ho
pak bylo slyšet, jak chlemtá. Joe se ho zeptal, jestli si dá ještě jednu.</p>

<p class="mlptext">– Dám, <span class="mlpznakkurziva11b">a</span> <span class="mlpznakkurziva11b">chara,</span> řekl, abys viděl, že se nezlobím.</p>

<p class="mlptext">Hrome, on není zdaleka tak hloupý, jak vypadá. Se psem starého
Giltrapa obejduje po hospodách, čeká, až mu někdo zavdá, a žije si na útraty
poplatníků i konšelů. Mají se dobře oba, on i pes. I povídá Joe:</p>

<p class="mlptext">– Snesl bys ještě pintu?</p>

<p class="mlptext">– To se ptáš, povídám.</p>

<p class="mlptext">– Tak, Terry, ještě jednou dokola, povídá Joe. A vy si opravdu
nedáte něco na svlažení hrdla? povídá.</p>

<p class="mlptext">– Děkuji, nechci, povídá Bloom. Já jsem se tady chtěl jen
sejít s Martinem Cunninghamem. Martin chtěl, abych k nim zašel. On, totiž nebožtík
Dignam, zatížil pojistku hypotékou a pojišťovně to neohlásil, takže podle
hypotekárního zákona se pojistka neproplatí.</p>

<p class="mlptext">– Krucipísek, dá se Joe do smíchu, nakonec starý Šajlok
ostrouhá kolečka. A jeho žena z toho vyjde dobře.</p>

<p class="mlptext">– No, to záleží, povídá Bloom, na těch, co jí kavalírují.</p>

<p class="mlptext">– Jak to kavalírují? povídá Joe.</p>

<p class="mlptext">– Totiž kavírují, povídá Bloom.</p>

<p class="mlptext">A hned plácá páté přes deváté, že by to vrchní soudce na
soudní stolici líp nedokázal, o právním postavení hypotekárního dlužníka a o ženině
přednostním právu a o svěřenském statku, jenže naproti tomu zas že je Bridgemanovi
dlužen, a jestli žena nebo vdova napadne právní nárok hypotekárního věřitele,
až se mi nakonec z právního postavení jeho hypotekárního dlužníka hlava
zatočila. Měl z pekla štěstí, že ho tenkrát pravoplatně neskřípli jako lumpa a pobudu,
jenže on měl u soudu protekci. Prodával tombolové lístky či co jakési uherské
výsadní loterie. Na mou duši. Na to je, izraelity, užije. Královská a výsadní
uherská lotrovina.</p>

<p class="mlptext">A hned dovrávorá k Bloomovi Bob Doran, ať paní Dignamové
vyřídí, že je mu jí líto v jejím zármutku a že je mu líto, že zmeškal pohřeb, a
ať jí vyřídí, že říká a každý, kdo ho zná, ví, že říká, že se nenajde
poctivější, hodnější člověk, než byl chudák nebožtík Willy, ať jí to vyřídí.
Div se tím sakramentským blábolením neudávil. Tragicky mačkal Bloomovi ruku, ať
jí to vyřídí. Ruku, bratře. Ty jsi lump a já taky.</p>

<p class="mlptext">– Dovolte, řekl, abych spoléhaje se na naši známost, podle
pouhého časového měřítka sice kratičkou, leč temenící, jak aspoň doufám a věřím,
z pocitu vzájemné úcty, abych vás o tuto laskavost požádal. Jestliže jsem však
překročil hranice ohleduplnosti, mé upřímné city nechť omluví mou smělost.</p>

<p class="mlptext">– Nikterak, odvětil druhý, pohnutky vašeho chování naprosto
chápu a službu, o kterou mě žádáte, vykonám s útěšným vědomím, že třeba je to
vzkaz bolestný, tento důkaz vaší důvěry mi ten hořký kalich poněkud oslazuje.</p>

<p class="mlptext">–<span class="calibre17"> Dopřejte mi tedy, abych
vám stiskl ruku, řekl. Dobrota srdce, o tom</span> jsem přesvědčen, vám lépe
než má nejapná slova napoví výrazy, jež trefně vyjádří dojetí tak palčivé, že
by mě, kdybych měl projevit své city, nadobro řeči zbavilo.</p>

<p class="mlptext">A už se hrne ven a kouká, aby šel zpříma. Na mol v pět
odpoledne. Jednou v noci se málem octl v base, jenže Paddy Leonard se znal s policajtem
14A. Nadrátovaný vpadne do špelunky v Bride Street, pod pasákovou ochranou bacá
dandu se dvěma rajdami, z hrnku popíjí ležák. Před rajdami dělá, že je
Francouz, Joseph Manuo, mluví proti katolické víře, a to jako kluk prosím u Adama
a Evy ministroval se zavřenýma očima, a kdo prý napsal nový testament a kdo
starý testament, a tak se s nimi muchlá a mrví. Rajdy celé ukuckané smíchy mu,
sakramentskému pitomci, vyberou kapsy a on cáká ležák po posteli a rajdy se na
sebe chichotají a piští. <span class="mlpznakkurziva11b">Jak se má tvůj
testament? Máš starý testament?</span> Ještě že šel okolo Paddy, jinak nevím. A
v neděli, vida ho, jde si s tou malinkou kuběnou, ona vrtí zadkem, jak se nese
hlavní lodí, má lakýrky, jak by ne, a fialky, celá vyfrnděná, jako nějaká
panička. Sestra Jacka Mooneyho. Její máma, ta kuplířka, pronajímá párkům
hodinové pokojíčky. Hrome, ten ho vzal do parády. Prý jestli se nevzpamatuje,
tak ho, krucihiml, zkope, až se posere.</p>

<p class="mlptext">A hned Terry přinesl tři pinty.</p>

<p class="mlptext">– Tumáš, povídá po hostitelsku Joe. Tumáš, občane.</p>

<p class="mlptext">– <span class="mlpznakkurziva11b">Slan leat</span><a href="../Text/odysseus_012.html#_ftn163" title="" class="pcalibre1 pcalibre msofootnotereference calibre16" id="_ftnref163"><i class="calibre1">[163]</i></a><span class="mlpznakkurziva11b">,</span> povídá on.</p>

<p class="mlptext">– Ať slouží, Joe, povídám já. Na zdraví, občane.</p>

<p class="mlptext">Hrome, a už to měl napolo v sobě. Na jeho pití by člověku
nestačilo menší jmění.</p>

<p class="mlptext">– Kdo je, Alfe, ten dlouhán, co kandiduje na purkmistra?
povídá Joe.</p>

<p class="mlptext">– Tvůj přítel, povídá Alf.</p>

<p class="mlptext">– Nannetík? povídá Joe. Ten poslanec?</p>

<p class="mlptext">– Já nikoho nejmenuji, povídá Alf.</p>

<p class="mlptext">– Hned jsem si to myslel, povídá Joe. Viděl jsem ho s poslancem
Williamem Fieldem na té dobytkářské schůzi.</p>

<p class="mlptext">– Vlasatý Jopas, povídá občan, vyhaslý vulkán, miláček všech
zemí a bůžek své vlastní.</p>

<p class="mlptext">A Joe hned občanovi vykládá o slintavce a kulhavce a o dobytkářích,
a že by se proti tomu mělo zakročit, a občan ať s tím jdou do prkýnka a Bloom
se zas ohání ovčí lázní proti svrabu a nápojem pro kašlavá telata a zaručeným
prostředkem proti zánětu jazyka. Jen protože dělal kdysi v rasovně. S notýskem
a s tužkou tam chodil od ničeho k ničemu, až ho Joe Cuffe vykopl, protože si na
jednoho šlechtitele otevřel hubu. Pan Vševěd. Babičku by poučoval, jak se dojí
kachny. Chcáč Burke mi vyprávěl, co se jeho žena v hotelu nabrečela, a paní O’Dowdová,
celá obrostlá osmicoulovým sádlem, div si oči nevyplakala. Ani šněrovačku si
nemohla povolit, hned kolem ní s těma svýma tresčíma očima ocmrdoval, že jí
ukáže, jak se to dělá. S čímpak se dnes asi vytasíš? Už je to tady. Humánní
způsob. Protože nešťastná hovádka trpí a odborníci tvrdí a nejznámější
prostředek, který dobytče nebolí, a zlehka nanes na bolavé místo. Hrome, ten by
uměl šetrně ohledávat slepici.</p>

<p class="mlptext">Koko Koko Dák. Klo Kvok Kvok. Černá Bětka je naše slípka. Ta
nám snáší vajíčka. Je ráda, když vajíčko snese. Koko Kvok Kvok Kvok. A už je tu
hodný strýček Leo. Sáhne pod černou Bětku a vezme si od ní čerstvé vajíčko.
Koko Koko Koko Dák. Kvo Kvo Kvo.</p>

<p class="mlptext">– No nešť, povídá Joe. Field a Nannetti jedou dnes večer do
Londýna a podají o tom ve sněmovně interpelaci.</p>

<p class="mlptext">– Víte to jistě, povídá Bloom, že pan radní odjíždí? Já jsem s
ním potřeboval mluvit.</p>

<p class="mlptext">– Už jo, večer poštovním parníkem.</p>

<p class="mlptext">– Škoda, povídá Bloom. Moc bych ho byl. Třeba odjíždí jenom
pan Field. Telefonovat se nedalo. Vůbec ne. Víte to jistě?</p>

<p class="mlptext">– Nannetík jede taky, povídá Joe. Na příkaz Svazu má vznést
interpelaci ohledně policejního komisaře, co zakazuje hrát v Parku irské hry.
Co tomu říkáš, občane? <span class="mlpznakkurziva11b">Sluagh na h-Eireann.</span><a href="../Text/odysseus_012.html#_ftn164" title="" class="pcalibre1 pcalibre msofootnotereference calibre16" id="_ftnref164"><i class="calibre1">[164]</i></a></p>

<p class="mlptext">Pan Kráva Tříkorec (Multifarnham, Nár.): Navazuje na otázku
váženého přítele, poslance ze Shillelagh, smím se váženého pana kolegy zeptat,
zdali vláda vydala příkaz porážet taková hovádka, i když chybí lékařské
vysvědčení o jejich patologickém stavu?</p>

<p class="mlptext">Pan Čtvernožec (Tamosh., Konz.): Vážení kolegové už vysvědčení
předložené sněmovnímu výboru obdrželi. Něco k tomu dodávat nepokládám za
potřebné. Odpověď na otázku váženého kolegy zní ano.</p>

<p class="mlptext">Pan O’Chmelka (Montenotte, Nár.): Byly vydány podobné příkazy
na porážení lidských hovádek, která se opovažují hrát ve Fénixově parku irské
hry?</p>

<p class="mlptext">Pan Čtvernožec: Odpověď zní ne.</p>

<p class="mlptext">Pan Kráva Tříkorec: Nebyl snad pověstný michelstownský
telegram váženého kolegy podnětem k postupu pánů na ministerské lavici? (Hoho!
Hoho!)</p>

<p class="mlptext">Pan Čtvernožec: Tu otázku bych chtěl mít písemně.</p>

<p class="mlptext">Pan Tláskal (Buncombe, Nezávislý): Neváhejte střílet.</p>

<p class="mlptext">Ironický potlesk opozice.</p>

<p class="mlptext">Předseda: Klid! Klid!</p>

<p class="mlptext">(Zasedání končí. Potlesk.)</p>

<p class="mlptext">– Tamhle je chlap, který vzkřísil gaelský sport. Tamhle sedí.
Chlap, který dopomohl k útěku Jamesu Stephensovi. Celoirský vítěz v hodu
šestnáctiliberním kladivem. Jaký jsi měl, občane, nejlepší hod?</p>

<p class="mlptext">– <span class="mlpznakkurziva11b">Na bacleis</span><a href="../Text/odysseus_012.html#_ftn165" title="" class="pcalibre1 pcalibre msofootnotereference calibre16" id="_ftnref165"><i class="calibre1">[165]</i></a><span class="mlpznakkurziva11b">,</span> povídá občan a tváří se skromně. Kdysi jsem
dokázal, co každý jiný.</p>

<p class="mlptext">– Jen kápni božskou, občane, povídá Joe. Dokázal jsi
setsakramentsky víc.</p>

<p class="mlptext">– Vážně? povídá Alf.</p>

<p class="mlptext">– Ano, povídá Bloom. To je známá věc. Copak to nevíte?</p>

<p class="mlptext">A hned se rozpovídají o irském sportu a o hrách mládeže na
způsob tenisu a o metání a postrkování kamene a o rodné hroudě a o národní
obrodě a kdesi cosi. Bloom, toť se ví, si taky omočil, prý tomu, kdo má
veslařské srdce, namáhavé cviky škodí. Namoutěkutě, kdybys tady z té sakramentské
podlahy sebral slámku a řekl Bloomovi: <span class="mlpznakkurziva11b">Koukej,
Bloome. Vidíš tu slámku? Tohle je slámka.</span> Ať jsem matěj, jestli o ní
nebude hodinu povídat, taky že jo a vůbec nepřestane.</p>

<p class="mlptext">Pod záštitou <span class="mlpznakkurziva11b">Sluagh na h-Eireann</span>
se v dávné dvoraně <span class="mlpznakkurziva11b">Briana O’Ciarnainy v Sraid na
Bretaine Bheag</span> konala nadmíru poutavá rozprava o obrodě dávného irského
sportu a o tom, jak důležitá je pro rozvoj národa tělesná kultura, jak ji
chápali v dávném Řecku a Římě a v dávném Irsku. Předsedal velebný starosta
tohoto ušlechtilého řádu a účast byla mohutná. Na poučný předsedův úvod,
skvělý, výmluvně i přesvědčivě podaný řečnický výkon, navázala jako vždy na
vysoké úrovni vedená nadmíru poutavá i poučná rozprava o žádoucnosti a obroditelnosti
dávných her i zábav našich pankeltských předků. Známý vysoce vážený křísitel
našeho starobylého jazyka, pan Joseph M’Carthy Hynes, výmluvně horoval pro
vzkříšení dávných keltských her a kratochvílí, jak je ráno i večer provozoval
Finn MacCool, ty že u nás nejspíš vzkřísí nejlepší tradice mužné síly a zdatnosti,
odkaz to dávných věků. L. Bloom, přivítaný směsí potlesku i sykotu, zastával
opačný názor, a tak pěvecky školený předseda na opětovaný požadavek i spontánní
potlesk nabitého sálu rozpravu ukončil znamenitě pozoruhodným přednesem
nesmrtelných nevadnoucích veršů Thomase Osborna Davise (naštěstí kdekomu tak
běžných, že je netřeba uvádět) <span class="mlpznakkurziva11b">Buď znovu národem,</span>
při jehož absolvování stařičký vlastenecký bojovník, to mu nikdo neupře, se
přímo překonal. Náš irský Caruso-Garibaldi byl znamenitě disponován a z velebné
hymny zpívané, jak ji jen náš občan dokáže zazpívat, zřetelně vynikaly jeho
ryčné tóny. Jeho velkolepý vybraný pěvecký um, svou nedostižností ještě
zvyšující jeho mezinárodní věhlas, <span class="calibre17">bouřlivým
potleskem odměnilo hojné obecenstvo, v němž bylo vidět mnohé přední příslušníky
duchovenstva, jakož i představitele tisku, právnictva i jiných učených
povolání. Shromáždění se pak rozešlo.</span></p>

<p class="mlptext">Z duchovenstva se dostavili veledůstojný pán William Delaney,
T. J., L. L. D.; velectihodný pán Gerald Molloy, D. D.; důstojný pán P. J.
Kavanagh, C. S. Sp.; důstojný pán T. Waters, C. C.; důstojný pán John M. Ivers,
P. P.; důstojný pán P. J. Cleary, O. S. F.; <span class="calibre17">důstojný
pán L. J. Hickey</span>, O. P.; veledůstojný pán Fr. Nicholas, O. S. F. C.;
veledůstojný pán B. Corman, O. D. C.; veledůstojný pán T. Maher, T. J.;
veledůstojný pán James Murphy, T. J.; důstojný pán John Lavery, V. F.;
veledůstojný pán William Doherty, D. D.; důstojný pán Peter Fagan, O. M.;
důstojný pán T. Brangan, O. S. A.; důstojný pán J. Flavin, C. C.; důstojný pán
M. A. Hackett, C. C.; důstojný pán W. Hurley, C. C.; veledůstojný pán
Monsignore M’Manus, V. G.; důstojný pán B. R. Slattery, O. M. I.; veledůstojný
pán M. D. Scally, P. P.; důstojný pán F. T. Purcell, O. P.; veledůstojný pán
Timothy kanovník Gorman, P. P.; důstojný pán J. Flannagan, C. C. Z laiků tam
byl P. Fay, T. Quirke atd., atd.</p>

<p class="mlptext">– Když už mluvíme o namáhavých cvicích, povídá Alf, byl jsi na
tom zápase Keogh versus Bennett?</p>

<p class="mlptext">– Ne, povídá Joe.</p>

<p class="mlptext">– Jak jsem slyšel, Tenaten na tom hladce vydělal sto liber,
povídá Alf.</p>

<p class="mlptext">– Kdopak? Bivoj? povídá Joe.</p>

<p class="mlptext">I povídá Bloom:</p>

<p class="mlptext">– Podle mě je to u tenisu například hbitost a cvičení zraku.</p>

<p class="mlptext">– Taktak, Bivoj, povídá Alf. Jen aby vyhnal sázky, napovídal o
Mylerovi, že pije jak duha, a on zatím pilně trénoval.</p>

<p class="mlptext">– O tom my <span class="calibre17">víme, povídá
občan. Zrádcův syn. Víme, za co</span> shrábl anglické zlato.</p>

<p class="mlptext">– To ti bůh řek, povídá Joe.</p>

<p class="mlptext">A zas jim do toho vpadne Bloom s tenisem a oběhem krve a uhodí
na Alfa:</p>

<p class="mlptext">– Co vy myslíte, Bergane?</p>

<p class="mlptext">– Myler s ním zametl podlahu, povídá Alf. Utkání Heenana se
Sayersem byla úplná sračka. Ukázal mu, zač je toho loket. Ten trpajzlík mu
nebyl ani po pupek a habán ho mlátil jak žito. Naposledy ho praštil do bránice.
Queensberryho pravidla sem, Queensberryho pravidla tam, dal mu to jaksepatří
vyžrat.</p>

<p class="mlptext">Byl to památný a urputný zápas, na nějž si o cenu padesáti
sovereignů navlékli rukavice Myler a Percy. Handicap menší váhy vyrovnal náš
dublinský beránek nedostižnou obratností v ringu. Závěrečné kolo, v němž rány
sršely jak ohňostroj, dalo oběma zápasníkům notně do těla. V předcházející
rundě čepoval šikovatel červenou ostošest, Keogh to schytával zprava i zleva,
jednu po druhé sázel dělostřelec beránkovi do nosu, a Myler při nástupu vypadal
groggy. Voják zahájil mohutným výpadem levičky a irský gladiátor řízně paríroval
šupou namířenou na hořejšek Bennettovy čelisti. Červenokabátník ucukl, Dubliňan
ho však zasáhl levým hákem, který seděl. Zápasníci se dostali do klinče. Myler
stupňoval tempo a zpracovával protivníka, kolo skončilo tím, že se těžší zápasník
octl na provazech a Myler do něho řezal. Angličan měl pravé oko celé opuchlé,
uchýlil se do rohu, dal se důkladně polít vodou a po zazvonění nastoupil dravě
a rozkuráženě, že hibernského zápasníka vyřídí jedna dvě. Byl to nelítosný boj
kdo s koho. Rvali se jako tygři a obecenstvo bylo ve varu. Dvakrát napomenul
rozhodčí Mlátičku Percyho za držení, ale beránek nešetřil fintami a nohama
pracoval jedna radost. Ráz na ráz se častovali pozornostmi, při nichž voják
řízným zvedákem zasáhl protivníka do úst, až mu z nich proudem vytryskla krev,
a tu se do toho beránek obul, praštil Rváče Bennetta do břicha a složil ho na
lopatky. Byl to poctivý a čistý knokaut. Uprostřed všeobecného napětí byl
portobellský šampión odpočítán a Bennettův sekundant Ole Pfotts Wettstein hodil
do ringu ručník a za bouřlivého potlesku obecenstva, které se prodralo za
provazy a samou radostí div ho neumačkalo, byl za vítěze prohlášen santryjský
mladík.</p>

<p class="mlptext">– Ten v tom umí chodit, povídá Alf. Zrovna prý pořádá na
severu koncertní turné.</p>

<p class="mlptext">– To jo, povídá Joe. Jak by ne.</p>

<p class="mlptext">– Kdopak? povídá Bloom. No jo. Je to tak. Jakési letní turné,
to víte. Pouhý výlet.</p>

<p class="mlptext">– A jako hvězda na něm zazáří paní B., viďte, povídá Joe.</p>

<p class="mlptext">– To jako moje žena? povídá Bloom. Ano, ona zpívá. Myslím, že
dopadnou dobře. Organizátor je on znamenitý. Znamenitý.</p>

<p class="mlptext"><span class="calibre17">Hrom aby do toho, říkám si,
říkám. Už chápu, proč kočka mňouká a pes štěká. To on, Bivoj, fouká na flétnu.
Koncertní turné. Syn toho ničemného podfukáře Dana od Ostrovního mostu, co
prodal vládě do války s Bury dvakrát stejné koně. Starý Cožecože. Jdu za vámi,
pane Boylane, kvůli dávce na chudé a závodu. Cože? Kvůli dávce závodu. Cože,
cože? Tenhle kozel ji pěkně zorganizuje, to ti řeknu. Nech si to pro sebe.</span></p>

<p class="mlptext">Chlouba skalnatého pahorku calpského. Tweedova dcera havraních
vlasů. V neporovnatelnou krásu vyspěla tam, kde to zavání mišpulí a mandlovníkem.
Její krok znaly zahrady Alamedy: znaly ji a úklonem zdravily olivové špalíry.
Toť cudná choť Leopoldova: Marion s bujnými ňadry.</p>

<p class="mlptext">Nastojte, dovnitř vkročil úd klanu O’Molloyů, švarný bělolící,
byť poněkud brunátný junák, práva znalý rada Jeho Veličenstva, a s ním dědičný
kníže z urozeného rodu Lambertů.</p>

<p class="mlptext">– Nazdar, Nede.</p>

<p class="mlptext">– Nazdar, Alfe.</p>

<p class="mlptext">– Nazdar, Jacku.</p>

<p class="mlptext">– Nazdar, Joe.</p>

<p class="mlptext">– Pámbůh tě opatruj, povídá občan.</p>

<p class="mlptext">– Tebe taky, povídá J. J. Co si dáš, Nede?</p>

<p class="mlptext">– Půl pinty.</p>

<p class="mlptext">J. J. tedy objednal pití.</p>

<p class="mlptext">– Byl jsi u soudu? povídá Joe.</p>

<p class="mlptext">– Jo, povídá J. J. Prý to, Nede, urovná.</p>

<p class="mlptext">– To doufám, povídá Ned.</p>

<p class="mlptext">Co zas ti dva plichtí? J. J. ho dává škrtnout z listiny
porotců a on zas ho tahá z bryndy. A přitom je, prosím, uveden v Stubbsově
almanachu. Karbaní, kamarádí se s gigrlaty, co nosí monokl, pije šampus a přitom
má na krku samé obsílky a exekuce. V zadní místnosti u Cumminse ve Francis
Street, kde ho neznají, dával do frcu zlaté hodinky, zrovna když jsem tam byl s
Chcáčem a proplácel mu boty. Jak se prosím jmenujete? Rachl, povídá. To jo,
povídám, co zkrachl. Hrome, stejně jednou skončí za mřížemi, tak si říkám.</p>

<p class="mlptext">– Neviděl jsi tam někde toho sakramentského potrhlíka Breena,
povídá Alf. Ťu, ťu.</p>

<p class="mlptext">– Jo, povídá J. J. Sháněl nějakého detektiva.</p>

<p class="mlptext">– Tak tak, povídá Ned, chtěl to dát rovnou soudu, ale Fňukal
Kelleher mu to rozmluvil, prý ať si dá napřed prozkoumat písmo.</p>

<p class="mlptext">– Deset tisíc liber, zachechtal se Alf. Božínku, co bych za to
dal, kdybych ho tak slyšel vypovídat před porotním soudem.</p>

<p class="mlptext">– To jsi spískal ty, Alfe? povídá Joe. Pravdu, celou pravdu a nic
než pravdu, k tomu mi dopomáhej rohatý.</p>

<p class="mlptext">– Já? povídá Alf. Jen si o mě neotírej hubu.</p>

<p class="mlptext">– Tvé výpovědi použije žaloba proti tobě.</p>

<p class="mlptext">– Žalovat se to ovšem dá. Smysl je, že není <span class="mlpznakkurziva11b">compos mentis</span><a href="../Text/odysseus_012.html#_ftn166" title="" class="pcalibre1 pcalibre msofootnotereference calibre16" id="_ftnref166"><i class="calibre1">[166]</i></a><span class="mlpznakkurziva11b">.</span> Ťu, ťu.</p>

<p class="mlptext">– Dej se vycpat s tím <span class="mlpznakkurziva11b">compos
mentis</span><span class="mlpznakkurziva11b"><span class="calibre23">!</span></span>
zachechtal se Alf. Víš, že nemá všech pět pohromadě. Jen se mu podívej na
hlavu. Víš, že si kolikrát ráno nasazuje klobouk lžicí na boty?</p>

<p class="mlptext">– To jo, povídá J. J., jenže nactiutrhačství, třeba se zakládá
na pravdě, je podle zákona nepřípustné.</p>

<p class="mlptext">– Bacha, Alfe, povídá Joe.</p>

<p class="mlptext">– Přece jenom, povídá Bloom, už kvůli té chudeře jeho ženě.</p>

<p class="mlptext">– Je k politování, povídá občan. Jako každá, která si vezme
nekňubu.</p>

<p class="mlptext">– Jak to, nekňubu! povídá Bloom. Myslíte, že je on…</p>

<p class="mlptext">– Nekňuba, tak to myslím, povídá občan. Ani ryba, ani rak.</p>

<p class="mlptext">– Ani tak, ani tak, povídá Joe.</p>

<p class="mlptext">– Tak to myslím. Čuně, jestli víte, co to je.</p>

<p class="mlptext">Hrome, tušil jsem, že se něco semele. Bloom vykládal, že to
myslel tak, že je to surovost, takhle se musit za tím koktavým hlupákem
trdlovat. Úplná surovost ke zvířatům, pouštět toho sakramentského vychrtlíka
Breena na trávu a nechat ho courat vousy až po zem, je to k breku. Po svatbě
nosila nos vzhůru, nějaký bratranec jejího starého prý otvírá papeži lavici. Na
stěně měla viset jeho podobenku s navoskovanými kníry. Signor Brini ze
Summerhillu, Talijáno, papežský zuáv Svatého otce, odstěhoval se z nábřeží do
Moss Street. A kdo to vlastně byl, ptám se. Nikdo, dvě místnosti s vchodem ze
dvora, za sedm šilinku týdně, a přece navzdory celému světu na prsou nosil
všelijaké plíšky.</p>

<p class="mlptext">– Taková dopisnice, povídá J. J., je ostatně tiskovina. V procesu
Sandgrove kontra Hole posloužila za dostatečný důkaz trestného činu. Podle mě
by se to dalo žalovat.</p>

<p class="mlptext">Šest šilinků osm penny, prosím. Kdo stojí o tvoje mínění.
Pijme si každý klidně svou pintu. Hrome, za chvíli už ji pít nebudeme.</p>

<p class="mlptext">– Tak na zdraví, Jacku, povídá Ned.</p>

<p class="mlptext">– Na zdraví, Nede, povídá J. J.</p>

<p class="mlptext">– Zas už je tady, povídá Joe.</p>

<p class="mlptext">– Kde? povídá Alf.</p>

<p class="mlptext">Hrome, zrovna šel vedle dveří, knihy pod paždí, vedle něho
žena, a Fňukal Kelleher po cestě kolem nakoukl zákalovým okem dovnitř, otcovsky
mu domlouval, ať si od něho koupí zánovní rakev.</p>

<p class="mlptext">– Jakpak dopadlo soudní řízení ohledně toho kanadského
švindlu? povídá Kelleher.</p>

<p class="mlptext">– Odročeno, povídá J. J.</p>

<p class="mlptext"><span class="calibre17">– Jeden z toho raťafáckého
cechu, říkal si James Wought, jinak Saphiro, jinak Spark a Spiro, dal do
novin inzerát, že za dvacet šilinků dopraví lidi do Kanady. Co? Že si z vás
střílím? Toť se ví, byl to setsakramentský švindl. Co? Všechny je vzal na hůl,
služtičky i chasníky z hrabství meathského a vlastní lidi jakbysmet. J. J. nám
vyprávěl, jak nějaký stařičký žid Zaretsky nebo tak nějak s kloboukem na hlavě
seděl na lavici svědků a plakal a při svatém Mojžíši přísahal, že zchudl o dvě
libry.</span></p>

<p class="mlptext">– Kdo vedl přelíčení? povídá Joe.</p>

<p class="mlptext">– Pan vrchní soudce, povídá Ned.</p>

<p class="mlptext">– Miloučký starý sir Frederick, na vařené nudli se dá
utáhnout.</p>

<p class="mlptext"><span class="calibre17">– Srdce ze zlata, povídá
Ned. Vyprávěj mu dojemně, že jsi pozadu s </span>činží, že máš nemocnou ženu a kopu
dětí, a on se ti, ví bůh, přímo na soudní stolici rozpláče.</p>

<p class="mlptext">– To jo, povídá Alf. Onehdy měl Ruben J. z pekla štěstí, že ho
nedal zabásnout za to, že zažaloval chudinku Gumleyho, co tamhle u Buttova
mostu hlídá městu sklad kamení.</p>

<p class="mlptext">A hned vpadne do plačtivé noty milého vrchního soudce.</p>

<p class="mlptext">– Taková hanebnost! Tenhle chudý sedřený dělník! Kolik dětí?
Říkal jste deset.</p>

<p class="mlptext">– Ano, vzácný pane soudce. A žena má tyfus!</p>

<p class="mlptext">– A žena má tyfus! Hanebnost. Kliďte se, prosím, ze soudní
síně. Ne, prosím, žádný platební příkaz nevydám. Jak se prosím opovažujete
předstoupit přede mě a chtít, abych vydal platební příkaz! Chudák sedřený,
snaživý dělník. Žalobu zamítám.</p>

<p class="mlptext">Byloť šestnáctého dne měsíce volooké bohyně a třetí týden po
svátku Svaté a Nerozdílné Trojice, nebeská dci, panenská luna byla v první
čtvrtině, i stalo se, že se učení soudci odebrali do soudních síní. Mistr
Courtenay potom zasedl ve své komoře a nalézal a mistr sudí Andrews bez poroty
zasedl na pozůstalostním soudě a zrale vážil a probíral nárok prvního půhonce
na ujetí majetku zmíněného v kšaftu i posledním pořízení <span class="mlpznakkurziva11b">in re,</span> totiž movitého i nemovitého zboží zmrlého
Jacoba Hallidaye, obchodníka s vínem, proti nezletilému slabomyslnému pacholeti
Livingstonovi a jiné osobě. I vešel do velebné síně v Green Street sir
Frederick Sokolník. I zasedl tam k páté hodině a podle staroslavného
brehonského práva pravdu činil v konšelstvu zřízeném pro jednukaždou čtvrť
příslušnou i přináležitou k hrabství velikého města Dublinu. S ním tam zasedal
nejvyšší sinhedrim dvanácti hmenů Iar, po jednom z každého kmene, z kmene
Patrikova a z kmene Hughova a z kmene <span class="calibre17">Owenova
a z kmene Connova a z kmene Oscarova a z kmene Fergusova a z kmene Finnova a z kmene
Dermotova a z kmene Cormacova a z kmene</span> Kevinova a z kmene Caoltova a z
kmene Ossianova, celkem dvanáct mužů řádných a poctivých. I zapřísahal je při
tom, jenž umřel na dřevě kříže, aby podle svědectví řádně a poctivě rozsoudili
při mezi svým svrchovaným vladařem a králem a tím pohnaným na lavici
obžalovaných a vynesli poctivý rozsudek, k tomu jim dopomáhejž Bůh, a nechť
políbí knihu. I povstali, z křesel, všech dvanáct kmenů Iarových, a při jméně
toho, jenž jest od věků, přísahali, že se Jeho cudou budou spravovat. A bez
meškání přivedli soudní pacholci z žalářní kobky ztracence, kterého podle udání
vyčenichali soudní slídiči. A nasadili mu okovy na ruce i na nohy a nepropustili
ho na výkupné ani na záruku, nýbrž ho pohnali před soud, neboť byl zlosyn.</p>

<p class="mlptext">– To by tak scházelo, povídá občan, táhnout se do Irska a nasazovat
nám tu štěnice.</p>

<p class="mlptext"><span class="calibre17">Bloom dělá, že nic
neslyšel, a hned se zapovídá s Joem, že to do prvního s tím pakatýlkem nehoří,
ale ať ztratí slovo u pana Crawforda. A Joe se mu hned svatě zadušoval, že by
se dal pro něho třeba rozkrájet.</span></p>

<p class="mlptext">– Inzerát, povídá Bloom, se totiž musí opakovat. To je celé
tajemství.</p>

<p class="mlptext">– Spolehněte se, povídá Joe.</p>

<p class="mlptext">– Šidí sedláky, povídá občan, a irskou chudinu. O další cizáky
v domě nestojíme.</p>

<p class="mlptext"><span class="calibre19">– Že to, Hynesi, dobře
dopadne, o tom jsem přesvědčen, povídá Bloom.</span><span class="calibre17"> Záleží jen na Clavisovi, rozumíte.</span></p>

<p class="mlptext">– To je hotová věc, povídá Joe.</p>

<p class="mlptext">– Jste velmi laskav, povídá Bloom.</p>

<p class="mlptext">– Cizáky, povídá občan. Sami za to můžem. Pouštíme je k nám.
Sami jsme si je přivedli. Kvůli cizoložnici a jejímu galánovi sem přišli saští
zloději.</p>

<p class="mlptext">– Rozvod od stolu a lože, povídá J. J.</p>

<p class="mlptext">Bloom dělá, jako by byl náramně zaujat nějakou nicotkou,
pavučinou v koutě za sudem, občan po něm zlostně zahlíží a u jeho nohou starý
pes kouká, koho a kdy má pokousat.</p>

<p class="mlptext">– Zpustlice, povídá občan, ta nám to všechno nadrobila.</p>

<p class="mlptext">– Tady ji máme, povídá Alf, jak se u výčepu spolu s Terrym
řehní nad <span class="mlpznakkurziva11b">Policejním zpravodajem,</span> v celé
parádě.</p>

<p class="mlptext">– Ukaž, povídám, ať si ji omrknem.</p>

<p class="mlptext">A zatím to bylo jen nějaké amerikánské obrázkové svinstvo,
jaké si Terry půjčuje od Fňukala Kellehera. Tajemství, jak si zvětšit stydké
části. Nevěra krasavice z lepších kruhů. Zámožný chicagský podnikatel Norman W.
Tuppei přistihne svou hezkou, leč záletnou ženu na klíně důstojníka Taylora.
Kráska se spouští, na sobě jen kalhotky, a její frajer zkouší, kde je
nejlechtivější, a vtom na ně s frkačkou vrazí Norman W. Tupper, zrovna když se
s důstojníkem Taylorem pocicmala.</p>

<p class="mlptext">– Jejda, Janičko, povídá Joe, ty máš ale krátkou košilku.</p>

<p class="mlptext">– A jaká je chlupatá, povídám. Z toho zadního kusu by se těžko
dalo něco vyříznout.</p>

<p class="mlptext"><span class="calibre17">No a vtom vkročí dovnitř
John Wyse Nolan, s ním jde Lenehan a kouká jak boží umučení.</span></p>

<p class="mlptext">– Tak co, povídá občan, copak je nového na bojišti? Co ti radniční
hudlaři, co rozhodli na své předvolební schůzi o irštině?</p>

<p class="mlptext">O’Nolan, oděný třpytnou zbrojí, schýlil hlavu a hluboce se
poklonil před mocným a slovutným a nepřemožitelným náčelníkem veškerého Erinu a
zvěstoval mu, co se stalo, že totiž usedlí kmeti nejvýš poslušného města,
druhého v celém království, zaplnili tholsel a po náležitých modlitbách k bohům,
prodlévajícím v nadpřirozeném éteru, na tom se slavnostně snesli, že třeba, bude-li
třeba, u smrtelníků znovu dopomohou ke cti vzletné mluvě mořem rozdělených
Gaelů.</p>

<p class="mlptext"><span class="calibre17">– Je na postupu, povídá
občan. Čert vzal ty surové saské halamy i s jejich hatmatilkou.</span></p>

<p class="mlptext">A tu to začne J. J. žehlit a mluví o rubu a líci každé věci, o
házení písku do očí, o nelsonovském způsobu nasazovat dalekohled na slepé oko a
o paušálním osočování celého národa a Bloom mu hned přizvukuje a mele o mírnosti
a zlosti a o jejich koloniích a o jejich civilizaci.</p>

<p class="mlptext">– Lépe řečeno syfilizaci, povídá občan. Čert aby je vzal!
Pánbůh stejně není k ničemu, jestli je vůbec k něčemu, ať ty sakramentské
zabedněné zkurvysyny zatratí. Kouska kloudné hudby, umění ani literatury
nemají. Tu špetku kultury ukradli nám. Huhňaví potomci panchartských strašidel.</p>

<p class="mlptext">– Evropská rodina, povídá J. J.…</p>

<p class="mlptext">– Zádní Evropané to nejsou, povídá občan. Byl jsem v Evropě s <span class="calibre17">pařížským Kevinem Eganem. V Evropě není po nich a
po jejich jazyce nikde</span> ani stopy, leda na <span class="mlpznakkurziva11b">cabinet
ďaisance.</span></p>

<p class="mlptext">I povídá John Wyse:</p>

<p class="mlptext">– Jak mnohý kvítek nadarmo se pstroucí.</p>

<p class="mlptext">I povídá Lenehan, který tím míní trochu švadronit:</p>

<p class="mlptexti">– Conspuez les Anglais! Perfide Albion!<a href="../Text/odysseus_012.html#_ftn167" title="" class="pcalibre1 pcalibre msofootnotereference calibre16" id="_ftnref167">[167]</a></p>

<p class="mlptext">Pravil a hrubými šlachovitými siláckými tlapami pozvedl plný
roh tmavé silné pěnivé medoviny, pronesl kmenový válečný pokřik <span class="mlpznakkurziva11b">Lamh Dearg Abu</span> a napil se na zmar nepřátel, lidu
nepřemožitelných chrabrých junáků, mořských vln vládců, jako věkožízní bohové
zamlkle sedících na trůnech z alabastru.</p>

<p class="mlptext">– Co tě trápí, povídám Lenehanovi. Tváříš se, jako by ti
slípky všechno zrní sezobaly.</p>

<p class="mlptext">– Zlatý pohár, povídá.</p>

<p class="mlptext">– Kdopak vyhrál, pane Lenehane? povídá Terry.</p>

<p class="mlptext">– <span class="mlpznakkurziva11b">Zahodil,</span> povídá, dvacet
ku jedné. Mizerný outsider. Ostatní mají utrum.</p>

<p class="mlptext">– A co Bassova kobylka? povídá Terry.</p>

<p class="mlptext">– Zatím běží, povídá. Všichni jsme v bžundě. Boyle si podle
mého tipu za sebe a za jednu známou vsadil dvě libry na <span class="mlpznakkurziva11b">Žezlo.</span></p>

<p class="mlptext">– Já sám jsem si půlkorunku od pana Flynna přisadil na <span class="mlpznakkurziva11b">Zinfandela,</span> povídá Terry. Koně lorda Howarda de
Waldena.</p>

<p class="mlptext">– Dvacet ku jedné, povídá Lenehan. To je život bez rukávů. Tak
tedy <span class="mlpznakkurziva11b">Zahodil</span>? Jsme v Pančavě. Křehkosti,
tvé jméno je <span class="mlpznakkurziva11b">Žezlo.</span></p>

<p class="mlptext">Přistoupil tedy k piksle od sušenek, kterou tam Bob Doran
nechal <span class="calibre17">stát, že si z ní nepozorovaně něco
štípne, a psisko, prašivý čumák vzhůru,</span> se šlo přiživit s ním. Skákal
pes přes oves.</p>

<p class="mlptext">– Nic tam není, děťátko, povídá.</p>

<p class="mlptext">– Hlavu vzhůru, povídá Joe. Nebýt toho druhého psa, tak to
vyhrála ona.</p>

<p class="mlptext">J. J. se s občanem hádají o právu a dějinách a Bloom do toho
občas něco utrousí.</p>

<p class="mlptext">– Jsou lidé, povídá Bloom, že vidí mrvu v oku druhého, ale v oku
svém břevno nevidí.</p>

<p class="mlptext">– <span class="mlpznakkurziva11b">Raimeis</span><a href="../Text/odysseus_012.html#_ftn168" title="" class="pcalibre1 pcalibre msofootnotereference calibre16" id="_ftnref168"><i class="calibre1">[168]</i></a><span class="mlpznakkurziva11b">,</span> povídá občan. Kdo nechce vidět, ten nevidí,
snad mi rozumíte. Kam se podělo našich ztracených dvacet miliónů Irů, místo
těch čtyř oni by tu měli být, naše ztracené kmeny. A naše hrnčířské výrobky a tkaniny,
nejlepší na světě. A naše vlna, která se za Juvenalovy doby prodávala až v Římě,
a náš len a damašek z antrimských stavů a naše limerické krajky, naše usně a křemíkové
sklo od Ballyboughu a náš hugenotský popelín, který máme od doby Jacquarda de
Lyon, a naše tkané hedvábí a náš foxfordský tvíd a slonově žluté háčkování z kláštera
karmelitek v New Rossu, po celém širém světě nad ně není. Kam se poděli řečtí
kupci, kteří sem projížděli Herkulovými sloupy, Gibraltarem, který je teď ve
spárech nepřítele lidstva, a ve Wexfordu na Carmenském jarmarku prodávali zlato
a tyrský nach. Jen si přečtěte, co píše Tacitus a Ptolemaios a třeba i Giraldus
Cambrensis. Víno, kožešiny, connemarský mramor, tipperarské stříbro, jemuž se
žádné jiné nevyrovná, naše dosud věhlasné koně, na něž si Irové tak potrpí, a za
právo chytat ryby v našich řekách nám nabízel poplatek sám Filip Španělský. Co
všechno nám dluží ti anglánští mezuláni: za rozvrácený obchod a rozvrácené
domovy? Koryto Barrowu a Shannonu zanášené milióny jiter bažin a slatin nám
neprohloubí, spíš nás všechny nechají chcípnout na souchotě.</p>

<p class="mlptext">– Jestli se něco neudělá pro znovuzalesnění kraje, budeme za
chvíli bez lesů jako Portugalsko, povídá John Wyse, nebo jako Helgoland, kde
roste jeden jediný strom. Rychle mizejí modříny, borovice, kdejaký jehličnatý
strom. Četl jsem zprávu lorda Castletowna…</p>

<p class="mlptext">– Zachraňte je, povídá občan, obří jasan v Galwayi a náčelnický
jilm v Kildaru, jehož peň měří čtyřicet stop a listoví se prostírá na jednu
roli. Ach, zachraňte irské stromy pro budoucí Iry na utěšených kopcích Eire.</p>

<p class="mlptext">– Evropa se na nás dívá, povídá Lenehan.</p>

<p class="mlptext">Mezinárodní smetánka se dnes odpoledne nahrnula na svatbu
nejvyššího vrchního nadrevírníka Irských národních lesníků rytíře Jeana Wyse de
Neaulana se slečnou Jedličkou Smrčinovou z Boroviny. Svatební obřad poctily
svou přítomností lady Lesoňka Jilmochládková, paní Barbora Metlomilová, paní
Drbna Bobková, slečna Dorota Rákosová, paní Klotilda Mýtinová, paní Rovana
Paseková, paní Helena Psívínová, paní Virgínie Úponková, slečna Gladys Buková,
slečna Olivie Školková, slečna Blanka Javorová, paní Maud Mahagonová, slečna
Myra Myrtová, slečna Priscilla Bezinková, slečna Meduňka Zimolezová, slečna
Miluna Topolová, slečna O’Mimosa San, slečna Ráchel Cedrová, slečny Liliana a Viola
Šeříkovy, slečna Bojislava Osiková, slečna Katka Rosná-Mechová, slečna Květa
Hlohová, paní Gloriana Palmová, paní Liana Hvozdová, paní Arabela Černolesá a paní
Norma Cesmínová z Královy Dubiny. Nevěsta, vedená k oltáři otcem M’Smrčinou z Žaludova,
vypadala nadmíru půvabně v kreaci vyvedené v mercerovaném zeleném hedvábí na
matně šedém podkladu a přepásaná širokou smaragdovou šerpou, vroubenou karnýrem
trojité třásně tmavšího odstínu, celek pak oživovaly šle a žaludově bronzové
vožky na bocích. Družičky, nevěstiny sestry, slečna Modřinka Smrčinová a slečna
Limba Smrčinová, měly na sobě slušivé, stejně laděné úbory, s roztomilým
motivem růžových peříček poskládaných v jemné proužky, které se v podobě
bleděkorálové rajky rozmarně opakovaly na nefritově zelených tokách. Varhany
pak s chvalně známým umem rozehrál senhor Enrique Flor a nádavkem k předepsaným
skladbám svatební mše zahrál na závěr novou zdařilou úpravu písně <span class="mlpznakkurziva11b">Dřevorubče, ten strom nekácej.</span> Po papežském
požehnání byli šťastní novomanželé na odchodu z kostela sv. Fiakra <span class="mlpznakkurziva11b">in Horto</span><a href="../Text/odysseus_012.html#_ftn169" title="" class="pcalibre1 pcalibre msofootnotereference calibre16" id="_ftnref169"><i class="calibre1">[169]</i></a> zasypáni jarou křížovou
palbou lískových oříšků, bukvic, bobkového listí, kočiček, přehršlí břečťanu,
jmelí a oskerušových bobulí. Nerušené líbánky stráví pan Wyse Smrčina Neaulan s
paní v Černém Hvozdu.</p>

<p class="mlptext">– A my se zas díváme na Evropu, povídá občan. Měli jsme
obchodní styky se Španělskem a s Francouzi a s Vlámy dávno předtím, než se ti
pancharti vylíhli, španělské pivo v Galwayi, vinné bárky na vínově tmavých
vodách.</p>

<p class="mlptext">– Však my je zas budeme mít, povídá Joe.</p>

<p class="mlptext">– To budem, s pomocí Matky boží, plácá se občan do stehen.
Přístavy zatím prázdné se nám zase vrchovatě zaplní. Queenstown, Kinsale,
Galway, Blacksod Bay, Ventry v kerryjském království, Killybegs, třetí největší
přístav na širém světě s plachetním loďstvem galwayských Lynchů a cavanských O’Reillyů
a dublinských O’Kennedyů tenkrát, kdy hrabě z Desmondu klidně uzavíral smlouvu
se samým císařem Karlem Pátým. Taky že budem, povídá, až uvidíme první irský
bitevní koráb, jak brázdí vlny a vpředu má naši vlastní vlajku, jděte mi s harfami
Jindřicha Tudora, kdepak, nejstarší námořní vlajku, vlajku provincie Desmondu
a Thomondu, tři koruny na modrém poli, tři synové Milesiovi.</p>

<p class="mlptext">A vyzunkl pintu do dna, Moya. Samá bzdina a chcanky jako
nějaká kočka z rasovny. Tintili vandli. Líp by ten sakrament udělal, kdyby šel
do Shanagoldenu a tam ty své třesky plesky povídal houfu lidí, jenže tam on si
netroufne, protože po něm pasou maguirovští mstitelé a rozsekají ho na fašírku
za to, že skočil na majetek sedláka vypuzeného z držby.</p>

<p class="mlptext">– Výborně, výborně řečeno, povídá John Wyse. Co si dáš?</p>

<p class="mlptext">– Císařskou jízdní policii, povídá Lenehan, abych to oslavil.</p>

<p class="mlptext">– Jeden půlčík, Terry, povídá John Wyse, a jednu zdviženou
ruku. Terry. Snad nespíš?</p>

<p class="mlptext">– Ano, prosím, povídá Terry. Půl štamprle visky a láhev
allsopa. Hned, prosím.</p>

<p class="mlptext">Místo aby obsluhoval panstvo, on čučí do toho sakramentského
plátku a hledá v něm pikanterie. Obrázek, jak do sebe zápasníci trkají, až si
sakramentskou lebku nadobro rozbijí; jeden se, hlavu skloněnou, žene na druhého
jako býk na vrata. A zas jiný obrázek: <span class="mlpznakkurziva11b">Černý
netvor upálen v Omaze, Ga.</span> Plno zálesáků v širácích se sklopenou
střechou, střílejí na negra oběšeného na stromě, jazyk vyplazený a pod sebou má
hranici. Hrome, v moři by ho ještě měli utopit a na elektrickém křesle odpravit
a ukřižovat, aby to měli jisté.</p>

<p class="mlptext"><span class="calibre17">– A co válečné loďstvo,
povídá Ned, které drží v šachu naše nepřátele?</span></p>

<p class="mlptext">– Něco ti o něm řeknu, povídá občan. Hotové peklo na zemi.
Přečti si <span class="calibre19">v novinách odhalení o tom, jak se
bičuje na školních lodích v Portsmouthu.</span> Píše o tom nějaký chlap, říká
si <span class="mlpznakkurziva11b">Zhnusený.</span></p>

<p class="mlptext">A hned se rozpovídá o tělesných trestech, to se postaví do
pozoru mužstvo, důstojníci i kontradmiráli v třírohých kloboucích, asistuje při
tom trestu pastor s protestantskou biblí, přivedou mládenečka, ten vříská po
mámě, a přivážou ho na zadek děla.</p>

<p class="mlptext">– Pětadvacet na prdel, povídá občan, tak tomu říkával ten
mamlas sir John Beresford, jenže nynější bohabojný Angličan tomu říká vyprášit
jim kalhoty, ať chtí nebo nechtí.</p>

<p class="mlptext">I povídá John Wyse:</p>

<p class="mlptext">– Zvyk takový, že porušit, ne světit víc jej šlechtí.</p>

<p class="mlptext">A hned vykládá, že tam s dlouhou holí přijde lodní cvičitel,
dá se do toho a nešťastnému mladíkovi setsakra zmaluje zadek, až ječí, jako by
ho na nože bral.</p>

<p class="mlptext">– To je to slavné britské loďstvo, povídá občan, co komanduje
celý svět. Otroky prý oni nikdy nebudou, přitom jediní na tom božím světě mají
dědičnou sněmovnu a všechna půda patří tuctu kňourů a <span class="calibre17">bavlnářských baronů. To je ta velebená velká říše robotníků a bílých
otroků.</span></p>

<p class="mlptext">– Nad níž slunce nikdy nevychází, povídá Joe.</p>

<p class="mlptext">– Tragické je, povídá občan, že oni v ni věří. Nešťastní
jahuové v ni věří.</p>

<p class="mlptext">Oni věří v obucha, mlatce všemohoucího, stvořitele pekla na
zemi a v Jendu Matróze, syna jeho nejistého, jenž se počal z Mariny Anny, trpěl
pětadvacet na prdel, ukšírován, sedřen až po hřbet jest, kroutil se jak čert do
pekel, třetího dne vstal, když mu ztvrd vích, zloupil Abelesa, leží pod lavicí,
bolí ho zadek, neměl by mnout si ho, odtud přijde potit číše slz a krve.</p>

<p class="mlptext">– Copak není, povídá Bloom, kázeň všude stejná? Nebude myslím
stejná i &nbsp;tady, když se síla opře síle?</p>

<p class="mlptext">Neříkal jsem to? Jakože si tady piju ležák, kdyby měl třeba
duši na jazyku, pořád bude člověku tvrdit, že život a smrt je totéž.</p>

<p class="mlptext">– Však my se síle opřeme silou, povídá občan. Za mořem máme
velké Irsko. V neblahém roce 47 je vyhnali z domu a z vlasti. Vepřovicové domky
a salaše u silnice jim rozmlátili berany a <span class="mlpznakkurziva11b">Times</span>
si mnuly ruce a saským sketám vykládaly, že Irů bude brzo v Irsku tak málo jako
v Americe rudochů. Sám veliký Turek nám poslal piastry. Zato Sasíci div náš
národ ve vlasti neumořili hlady. Obilí bylo v zemi až dost, jenže ty britské
hyeny je skoupily a prodaly do Rio de Janeiro. Ba věru, v houfech vyháněli
odtud selský lid. Dvacet tisíc jich pomřelo na rakvových lodích. Ti, kdo se do
země svobodných přece dostali, pamatují na zemi služebnosti. Jednou se vrátí,
to mi věřte, už ne ustrašenci, ale synové Granuailini, bojovníci za Kathleenu
ni Houlihan.</p>

<p class="mlptext">– Svatá pravda, povídá Bloom. Jenže podle mého názoru…</p>

<p class="mlptext">– Na ten den jsme se, občane, už něco načekali, povídá Ned. Od
té doby, co nám ta stařena řekla, že Francouzi vypluli a přistáli v Killale.</p>

<p class="mlptext">– Ba věru, povídá John Wyse. Bojovali jsme za stuartovské
krále, Stuartovci nás vydali na pospas Vilémovcům a ti nás zradili. Jen si
vzpomeňte na Limerick a na rozbitý pamětní kámen smlouvy. Svou nejlepší krev
jsme věnovali Španělsku a Francii, divoké husy. Třeba Fontenoy. A Sarsfield a O’Donnell,
španělský vévoda z Tetuanu, a Ulysses Browne z Camusu, někdejší maršál Marie
Terezie. Co jsme z toho měli?</p>

<p class="mlptext"><span class="calibre17">– Francouzi! povídá občan.
Tancmajstrovská sebranka. Co si myslíte, že obnášejí. Irsku jsou prd platní. Na
večeři u T. P. zrovna dávají dohromady <span class="mlpznakkurziva11b">Entente
cordiale</span> s věrolomným Albionem. Odjakživa to byli a jsou paliči Evropy.</span></p>

<p class="mlptext">– <span class="mlpznakkurziva11b">Conspuez les Français,</span>
povídá Lenehan a ulizuje piva.</p>

<p class="mlptext">– A co se Prušáků a Hanoveráků týče, povídá Joe, neužili jsme
těch klobásožroutů na trůně až dost od kurfiřta Jiřího až po toho Němčourka a tu
nebožku plynatou štětku?</p>

<p class="mlptext">Krindapána, to jsem se nasmál, když mi tu mžouravou babici
líčil, jak se v královském paláci každý boží večer nacákla, stará Viktorka, a jak
zmožená soudkem skotské rosy jako žok se dávala kutálet svým kočím do postele a
přitom ho tahala za licousy a prozpěvovala mu <span class="mlpznakkurziva11b">Ehren
an der Rhein</span><a href="../Text/odysseus_012.html#_ftn170" title="" class="pcalibre1 pcalibre msofootnotereference calibre16" id="_ftnref170"><i class="calibre1">[170]</i></a>
a pojď, kde se levně pije.</p>

<p class="mlptext">– No nechť, povídá J. J. Teď vládne Edvard, korouhevník míru.</p>

<p class="mlptext">– Nekecej si do lebedy. Spíš kurevník než korouhevník. Edvard
Welf--Wettinský!</p>

<p class="mlptext">– A co říkáš tomu, že ti flanďáci, irští kněží a biskupové, mu
v Maynoothu vyzdobili pokoj dostihovými barvami jeho Satanášského Veličenstva
a na zdi pověsili obrázky všech koní, co na nich rajtovali jeho žokeji. Hrabě
dublinský, nic víc a nic míň.</p>

<p class="mlptext">– Měli tam pověsit všechny ženské, co sám orajtoval, povídá
Alfík.</p>

<p class="mlptext">I povídá J. J.:</p>

<p class="mlptext">– Při svém rozhodnutí se jejich biskupské milosti řídily
omezeným prostorem.</p>

<p class="mlptext">Dáš si ještě jednu, občane? povídá Joe.</p>

<p class="mlptext">– Ano, prosím, povídá občan, dám.</p>

<p class="mlptext">– A co ty, povídá Joe.</p>

<p class="mlptext">– Mockrát děkuji, Joe, povídám. Kéž ti nikdy stínu neubude.</p>

<p class="mlptext">– Ještě jednou dokola jako dřív, povídá Joe.</p>

<p class="mlptext">Bloom, kalněhnědoblátivý ksicht celý vyjevený a švestková
kukadla na všechny strany roztěkaná, pořád s Johnem Wysem povídal a povídal.</p>

<p class="mlptext">– Pronásledování, povídá, v světových dějinách je ho plno. Jím
se udržuje vzájemná nenávist mezi národy.</p>

<p class="mlptext">– A víte vy, co je to národ? povídá John Wyse.</p>

<p class="mlptext"><span class="calibre17">– Národ? povídá Bloom.
Národ, to jsou lidé, kteří žijí na jednom místě.</span></p>

<p class="mlptext">– Hrome, chechtá se Ned, tak to já jsem národ, protože už pět
let žiju na jednom místě.</p>

<p class="mlptext">Toť se ví, všichni se dali Bloomovi do smíchu a on, aby se z toho
nějak dostal, povídá:</p>

<p class="mlptext">– Nebo taky na různých místech.</p>

<p class="mlptext">– Jako třeba já, povídá Joe.</p>

<p class="mlptext">– Dovolte mi otázku, co je váš národ, povídá občan.</p>

<p class="mlptext">– Irsko, povídá Bloom. Tady jsem se narodil. Irsko.</p>

<p class="mlptext"><span class="calibre19">Občan slovo neřekl,
zachrchlal a fik, chrchel jak ústřici vyplivl do kouta.</span></p>

<p class="mlptext">– Měj se k dílu, Joe, povídá, vytáhne z kapsy kapesník a utře
se.</p>

<p class="mlptext">– Tumáš, občane, povídá Joe. Vezmi to do pravé ruky a opakuj
po mně tato slova.</p>

<p class="mlptext"><span class="calibre17">Potom byla vyndána a dlouze
obdivována drahocenná a důmyslně vyšívaná starobylá irská nosočistoplena,
připisovaná Solomonovi z Dromy</span> a Manusu Tomaltachovi og MacDonoghovi,
tvůrcům Ballymoteské knihy. Netřeba dlouze probírat legendární krásu jejích
svrchovaně uměleckých rohů, kde je zřetelně vidět čtyři evangelisty, jak jeden
po druhém věnují čtyřem mistrům jako evangelický symbol žezlo z rašeliního
dubu, severoamerickou pumu (mimochodem šelmu mnohem ušlechtilejší, než je ta z britské
heraldiky), tele z Kerry a zlatého orla z Carrantuohillu. Výjevy, znázorněné v hlenovém
poli a předvádějící naše starobylá hradiska a obětiště a kromlechy a grianauny
a sídla učenosti a kletební kameny, jsou tak úžasně krásné a křehce vybarvené,
jako když na nich kdysi dávno za Barmakovců hýřili fantazií sligoští
iluminátoři. Glendalough, rozkošná jezera killarneyská, rozvaliny Clonmacnoisu,
congského opatství, Glen Inaghu a Dvanácti borovic, Irské oko, Tallaghtské
Zelené kopce, Croagh Patrick, sladovna závodu Arthur Guinnes a syn a spol., s.
s r.o., břehy Lough Neaghu, úval Ovocký, Isoldina věž, mapaský obelisk,
nemocnice sira Patricka Duna, mys Clear, aherlowská dolina, Lynchův zámek,
Skotský dům, chudobinec rathdownského odboru v Loughlinstownu, tullamorská
trestnice, castleconnelský vodopád, Kilballymacshonakill, kříž v Monasterboice,
hotel Jury, Očistec sv. Patrika, Lososí skok, refektář v maynoothské koleji,
Curleyho díra, trojí rodiště prvního vévody z Wellingtonu, cashelská skála,
allenská slatina, obchodní dům v Henry Street, Fingalova jeskyně – dosud jsou
tam tato jímavá dějiště pro nás ještě zkrásnělá proudy žalu, které je obmývaly,
jakož i sytým dýhováním času.</p>

<p class="mlptext">– Šoupni sem nápoje, povídám. Který je čí?</p>

<p class="mlptext">– Tenhle je můj, povídá Joe, jak řekl čert mrtvému policajtovi.</p>

<p class="mlptext">– Já patřím taky, povídá Bloom, k rase, kterou nenávidí a pronásledují.
Doposud. Ještě teď. Tuto chvíli.</p>

<p class="mlptext">Hrome, málem si o nedopalek doutníku spálil prsty.</p>

<p class="mlptext">– Olupují, povídá. Drancují. Urážejí. Pronásledují. Obírají
nás o to, co nám po právu patří. Tuto chvíli, povídá a zatne pěst, nás v Maroku
prodávají jako otroky nebo dobytek.</p>

<p class="mlptext">– To mluvíte o Novém Jeruzalémě? povídá občan.</p>

<p class="mlptext">– Mluvím o křivdě, povídá Bloom.</p>

<p class="mlptext">– No, dobrá, povídá John Wyse. Tak se jí chlapsky opřete
silou.</p>

<p class="mlptext">Pěkný obrázek z kalendáře. Terč pro seříznutou kulku. Špekoun
stojí přímo před ústím děla. Hrome, nevyjímal by se špatně s koštětem, bodejť,
jenom mu opásat chůvinu zástěru. A najednou vám schlípne, otočí na čtyráku,
rozsype se jak hrachovina.</p>

<p class="mlptext">– K ničemu to není, povídá. Síla, nenávist, dějiny. Urážka a nenávist,
to není život pro muže a pro ženy. Že je to opak pravého života, to ví každý.</p>

<p class="mlptext">– A co je pravý život? povídá Alf.</p>

<p class="mlptext">– Láska, povídá Bloom. Totiž opak nenávisti. Musím si
odskočit, povídá Johnu Wysovi. Jenom na chvilku tamhle za roh k soudu, jestli
tam není Martin. Kdyby sem přišel, povězte mu, že se hnedle vrátím. Hnedlince.</p>

<p class="mlptext">Kdopak ti brání? A vylítne jak namydlený blesk.</p>

<p class="mlptext">– Nový apoštol pohanů, povídá občan. Vesměrná láska.</p>

<p class="mlptext">– No a, povídá John Wyse, copak se tomu neučíme? Miluj
bližního svého.</p>

<p class="mlptext">– Ten chlap? povídá občan. Ten má heslo, odírej bližního
svého. Láska, Moya! Jak vystřižený z Romea a Julie.</p>

<p class="mlptext">Láska ráda miluje lásku. Chůva miluje nového drogistu.
Strážník 14A miluje Mary Kellyovou. Gerty MacDowellová miluje mladíka, co jezdí
na kole. M. B. miluje fešného pána. Li Či Han ona milovat pusinkovat Ča Pu
Čana. Slon Džambo miluje slonici Alenu. Starý pan Verschoy<span class="calibre17">le, co má trubku u ucha, miluje starou paní
Verschoylovou, co má šilhavé</span> oko. Pán v hnědém mackintoshi miluje jednu
nebožku. Jeho Veličenstvo král miluje Její Veličenstvo královnu. Paní Normana
W. Tuppera miluje důstojníka Taylora. Miluješ nějakou osobu. Jedna osoba miluje
druhou, protože každý miluje někoho, zato Bůh miluje jednoho každého.</p>

<p class="mlptext">– Tak, Joe, povídám, na zdraví tobě i rodině. Mnoho štěstí,
občane.</p>

<p class="mlptext">– Ať slouží, povídá Joe.</p>

<p class="mlptext">– Ať ti žehná Pánbůh a Marie a Patrik, povídá občan.</p>

<p class="mlptext">A hned převrátil pintu do sebe.</p>

<p class="mlptext">– Však my ty pokrytce známe, povídá, jen by kázali a druhé
okrádali. Takový svatoušek Cromwell, co se svými kavaleristy v Droghedě pobíjel
ženy a děti a kolem ústí děla měl přilepeno <span class="mlpznakkurziva11b">Bůh
je láska.</span> Bible! Četli jste dnes v <span class="mlpznakkurziva11b">Spojeném
Irovi</span> tu kurzívku o tom, jak zavítal do Anglie zulukaferský náčelník?</p>

<p class="mlptext">– Jak je to? povídá Joe.</p>

<p class="mlptext">Občan hned vytáhne jeden plátek a předčítá nahlas:</p>

<p class="mlptext">– Dvorní poponašeč Zlaté hůlky lord Choďpovejcích představil
včera delegaci předních bavlnářských magnátů Jeho Veličenstvu Alakimu z Abeakuty
a ti Jeho Veličenstvu vzdali vřelé díky britských velkoobchodníků za to, jak britským
velkoobchodníkům ve svých državách vychází vstříc. <span class="calibre17">Delegace se zúčastnila přesnídávky; v zdařilém proslovu, který volně
překládal britský kaplan ctihodný pán Ananiáš Bohuchval Suchoprd, snědý
potentát na závěr massovi Choďpovejcích upřímně </span>poděkoval a vyzvedl
srdečné vztahy mezi Abeakutou a Britskou říší a prohlásil, že jako nejvzácnější
poklad chová iluminovanou bibli, knihu slova božího a tajemství věhlasu Anglie,
kterou mu milostivě věnovala bílá náčelnice, veliká squaw Viktorie a do níž mu
Královna Dárkyně vznešenou rukou sama vepsala věnování. Potom zahájil Alaki
kolování poháru velejemné visky přípitkem Ať žije <span class="mlpznakkurziva11b">Černý a bílý,</span> a to z lebky svého přímého
předchůdce z dynastie Kakačakačak, přezdívaného čtyřicet bradavic, potom se
odebral do hlavního bavlnopoliského závodu a svou značkou se zapsal do
návštěvnické knihy, načež za rozjařeného potlesku dívčích dlaní předvedl starý
abeakutský válečný tanec, při němž spolykal několik nožů a vidliček.</p>

<p class="mlptext">– Ovdovělá ženská, povídá Ned, na tu je spolehnutí. Jestlipak
s tou biblí naložil tak, jak bych s ní naložil já.</p>

<p class="mlptext">– Zrovna tak, jenže vydatněji. Však se taky od té doby
znamenitě dařilo v té žírné zemi širokolistému mangovníku.</p>

<p class="mlptext">– Je to od Griffitha? povídá John Wyse.</p>

<p class="mlptext">– Ne, povídá občan. Nemá to podpis Shanganagh. Jenom zkratku
P.</p>

<p class="mlptext">– Špatná zkratka to není, povídá Joe.</p>

<p class="mlptext">– Tak to chodí, povídá občan. Za vlajkou táhne obchod.</p>

<p class="mlptext">– Inu, povídá J. J., jestli na tom nejsou hůř než Belgičani v Kongu,
i tak jsou na tom dost špatně. Četli jste tu zprávu, co napsal tenhleten jakpak
se jen jmenuje.</p>

<p class="mlptext">– Casement, povídá občan. Je to Ir.</p>

<p class="mlptext">– Ano, ten, povídá J. J. Ženy a dívky znásilňují a domorodce
mlátí do břicha, jen aby z nich vydřeli co nejvíc červeného kaučuku.</p>

<p class="mlptext">– Já vím, kam šel, luskl Lenehan prsty.</p>

<p class="mlptext">– Kdopak? povídám já.</p>

<p class="mlptext">– Bloom, povídá, s tím soudem je to podfuk. Vsadil pár šilinků
na <span class="mlpznakkurziva11b">Zahodila </span>a<span class="mlpznakkurziva11b"> </span>teď jde shrábnout šekely.</p>

<p class="mlptext"><span class="calibre17">– Ten bělooký kafr? povídá
občan, co jakživ nedokázal vsadit na koně.</span></p>

<p class="mlptext">– To on si tam zašel, povídá Lenehan. Potkal jsem Bantama Lyonse,
zrovna šel na toho koně vsadit, já jsem mu to rozmluvil, a on že prý má ten tip
od Blooma. Vsadím se o nevímco, že na pěti šilincích jich vydělal sto. Jediný z
celého Dublinu. Neznámý kůň.</p>

<p class="mlptext">– On sám je setsakra neznámý kůň.</p>

<p class="mlptext">– Poslyš, Joe, povídám. Ukaž nám, kudy se vchází ven.</p>

<p class="mlptext">– Tamtudy, povídá Terry.</p>

<p class="mlptext">Sbohem, Irsko, já odcházím opodál. Tak jsem prošel dvorem na
kancelář a hrome (sto šilinků za pět) jen jsem odvázal psa <span class="mlpznakkurziva11b">(Zahodil</span> dvacet za) a kropil – hrome říkám si
hned jsem věděl že (dvě pinty od Joea a jednu v Slattery) nemá stání a kouká
zmizet (sto šilinků za pět liber) když si tak někdy vyprávěl mi to Chcáč Burke
(neznámý kůň) hodili karty hned se vymlouval že mu stůně dcerka (hrome, vytáhl
jsem toho skoro galon) a ta jeho prdelatá žena mu telefonovala <span class="mlpznakkurziva11b">že je jí líp</span> nebo zas <span class="mlpznakkurziva11b">že se jí</span> (uf!) to si tak narafičil aby i s výhrou
pláchl (Kristepane, to toho bylo) a přitom si bez koncese obchoduje (uf!) Irsko
prý je můj národ (škyt! pšouk!) na ty sakramentské (už bude konec) jeruzalémské
(jú!) vykuky je holt člověk krátký.</p>

<p class="mlptext"><span class="calibre17">No zkrátka, když jsem se
vrátil, kušnili jeden přes druhého, podle Johna Wyse ten nápad se Sinn Feinem
prý dostal Griffith od Blooma, i to, že strká do novin kdejaký volební manévr,
kdejaký soudní trik, kdejaký daňový podvod a koňský švindl, a to, že máme mít
na celém světě konzuly, kteří by hauzírovali s irskými výrobky. Prašť jak uhoď.
To by tak hrálo, </span>aby se nám do toho pletl takový přecitlivělý šmodrcha.
Ten nám tu scházel. Pámbu chraň Irsko od takových šmejdilů. Nestojíme o pana
Blooma<span class="calibre17"> a jeho techtle mechtle. Už jeho fotr
páchal podvody, starý Metuzalém Bloom, ten šejdířský cesťák, co se otrávil
kyselinou kyanovodíkovou, ale předtím ještě stačil celou zemi zamořit šmejdem a
lacinou bižuterií. Půjčky poštou za výhodných podmínek. Jakoukoli částku na
pouhý podpis. Bez ohledu na vzdálenost. Netřeba záruky. Hrome, ten je jako ta
koza Lantyho MacHala, co jde kousek cesty s každým.</span></p>

<p class="mlptext">– Inu, je to tak, povídá John Wyse. Zrovna sem jede někdo, kdo
vám to potvrdí, Martin Cunningham.</p>

<p class="mlptext">A opravdu předjel hradní povoz a v něm Martin Cunningham a s ním
Jack Power a jistý Šmukýř nebo Šenkýř, bývalý zaměstnanec berního úřadu,
ulsterák, na kterého má spadeno Blackburn, protože on (snad se jmenuje Fortnýř)
za královské peníze slídí po celé zemi.</p>

<p class="mlptext">Naši pocestní dojeli k sprostnému hostinci a slezli z kleprlíků.</p>

<p class="mlptext">– Hej, ty darebo, křikl jeden, podle vzhledu náčelník družiny.
Sem, ty drzý klacku!</p>

<p class="mlptext">S těmi slovy zabušil jilcem meče na otevřené mřížové okno.</p>

<p class="mlptext">Na toto vyzvání si hostinský navlékl tabardu a vyšel jim
vstříc.</p>

<p class="mlptext">– Dobrý večer vám přeji, pánové, pravil a úslužně se poklonil.</p>

<p class="mlptext"><span class="calibre17">– Hni sebou, chlape, křikl
ten, co prve zabušil. Ujmi se našich klusáků.</span> A nám dej to nejlepší, co
máš, však si toho věru ždáme.</p>

<p class="mlptext">– Běda, vzácní pánové, pravil hostinský, můj chudý dům má
holou špíž. Nevím, co bych urozenému panstvu nabídl.</p>

<p class="mlptext">– Cože, človíčku? křikl další z družiny, který vypadal
přívětivě, takhle ty, pane Kadečko, obsluhuješ královské kurýry?</p>

<p class="mlptext">Naráz se vzezření hostinského změnilo.</p>

<p class="mlptext"><span class="calibre17">– Snažně vás, pánové, žádám
o prominutí, pravil poníženě. Anžto jste královští kurýři (Bůh chraň Jeho
Veličenstvo!), v ničem nezakusíte újmu. Královští přátelé (Bůh žehnej Jeho
Veličenstvu) se přisámbůh v mém domě postit nebudou.</span></p>

<p class="mlptext">– Hybaj! křikl pocestný, který zatím nepromluvil, zřejmě notný
žrout. Copak nám medle dáš?</p>

<p class="mlptext">S novou poklonou odvece hostinský:</p>

<p class="mlptext">– Přišla by vám, vzácní pánové, vhod zapékaná holubí paštika,
telecí hřbet, divoká kachna s křupavou slaninou, kančí hlava na pistáciích,
mísa chutného vanilkového krému, mišpulový likér a lahvice starého rýnského?</p>

<p class="mlptext"><span class="calibre19">– Mordyje! křikl ten, který
promluvil naposled. To si dám líbit. Pistácie.</span></p>

<p class="mlptext">– Hoho! křikl ten, který vypadal přívětivě. A to prý má chudý
dům a holou špíž! Je mi to rozpustilý ferina.</p>

<p class="mlptext">A vtom přijde Martin a ptá se, kde je Bloom.</p>

<p class="mlptext">– Kde je? povídá Lenehan. Okrádá vdovy a sirotky.</p>

<p class="mlptext">– Není-liž pravda, povídá John Wyse, co jsem vám říkal o Bloomovi
a Sinn Feinu?</p>

<p class="mlptext">– Je to tak, povídá Martin. Aspoň se to tvrdí.</p>

<p class="mlptext">– A čí je to tvrzení? povídá Alf.</p>

<p class="mlptext">– Moje, povídá Joe. Já jsem ten tvrzník.</p>

<p class="mlptext">– Proč by ostatně nemohl žid milovat svou vlast jako každý
jiný, povídá John Wyse.</p>

<p class="mlptext">– Proč by ne? povídá J. J., když ví jistě, která to je.</p>

<p class="mlptext">– Je on žid nebo pohan nebo říman nebo metodista nebo jaký
čert? povídá Ned. A kdo vlastně je? Nic ve zlém, Šenkýři.</p>

<p class="mlptext">– My o něho nestojíme, povídá oranžista nebo presbyterián
Šmukýř.</p>

<p class="mlptext">– Kdo je vlastně Junius? povídá J. J.</p>

<p class="mlptext">– Je to odpadlý žid odněkud z Uher a ty plány zosnoval podle
uherské vládní soustavy. My na zámku to víme.</p>

<p class="mlptext">– Není on příbuzný se zubařem Bloomem? povídá Jack Power.</p>

<p class="mlptext"><span class="calibre17">– Vůbec ne, povídá Martin.
Má s ním jen stejné jméno. Původně znělo</span> Virág. Bylo to jméno jeho otce,
který se otrávil. Dal si je úředně změnit. Už otec.</p>

<p class="mlptext"><span class="calibre17">– Tak tohle je nový mesiáš
Irska! povídá občan. Ostrova světců a mudrců!</span></p>

<p class="mlptext">– Oni pořád čekají na svého vykupitele, povídá Martin. My
ostatně taky.</p>

<p class="mlptext">– Ano, povídá J. J., a o každém mužském novorozeněti si myslí,
že z něho třeba bude Mesiáš. A tak je asi každý žid hrozně napjatý, než se
dozví, jestli je otec, nebo matka.</p>

<p class="mlptext">– Čeká, že to každou chvíli na něho přijde, povídá Lenehan.</p>

<p class="mlptext">– Můj ty Bože, povídá Ned, měli jste Blooma vidět, než se mu
narodil syn, který pak umřel. Jednou jsem ho potkal v jižní tržnici, kupoval
plechovku Neavovy dětské moučky šest neděl předtím, než žena slehla.</p>

<p class="mlptext">– <span class="mlpznakkurziva11b">En ventre sa mère</span><a href="../Text/odysseus_012.html#_ftn171" title="" class="pcalibre1 pcalibre msofootnotereference calibre16" id="_ftnref171"><i class="calibre1">[171]</i></a><span class="mlpznakkurziva11b">,</span> povídá J. J.</p>

<p class="mlptext">– A to má být chlap? povídá občan.</p>

<p class="mlptext">– Jestlipak se on někdy strefil do pízdy, povídá Joe.</p>

<p class="mlptext">– Vždyť se jim narodily dvě děti, povídá Jack Power.</p>

<p class="mlptext">– A na kohopak hádá, povídá občan.</p>

<p class="mlptext"><span class="calibre19">Hrome, žertem se všelico
řekne doopravdy. Je to takový cvikýřský ňouma. Jak mi Chcáč vyprávěl, jednou za
měsíc prý v hotelu polehával s bolením hlavy jako nějaká fuchtle, když se jí
ukáže barva. Víte, co vám povím. Dobrodiní z nebe by bylo popadnout takového
človíčka za límec a hodit ho do moře. Nezaviněné zabití by to bylo. S pěti
librami vám vezme roha, jedinou pintu nezatáhne, to je nějaká slušnost. Kdepak.
Ani hlt.</span></p>

<p class="mlptext">– Buďme milosrdní k bližnímu, povídá Martin. Ale kde je? Čekat
nemůžeme.</p>

<p class="mlptext">– Vlk v rouše beránčím, povídá občan. To je on. Virág až z Uher.
Já říkám Ahasver. Od Boha zatracený.</p>

<p class="mlptext">– Měl bys, Martine, kdy na nějaký krapet? povídá Ned.</p>

<p class="mlptext">– Jenom jeden, povídá Martin. Musíme si pospíšit. J. J. a S.</p>

<p class="mlptext">– Co ty, Jacku? A ty, Šenkýři? Tři půlpinty, Terry.</p>

<p class="mlptext">– Když si takovou chamradí necháváme zaneřáďovat břehy, svatý
Patrik dostane chuť znovu přistát v Ballykinlaru a obrátit nás na víru.</p>

<p class="mlptext">– Inu, povídá Martin a zaklepal na stůl, ať mu nalijí. Pánbůh
nám tady všem žehnej, tak se modlím.</p>

<p class="mlptext">– Amen, povídá občan.</p>

<p class="mlptext">– Však on nám požehná, povídá Joe.</p>

<p class="mlptext"><span class="calibre17">A za cinkotu mešního zvonku
v čele s kruciferem spolu s akolyty, thurifery, loďkonoši, lekcionáři,
ostiarii, jáhny a podjáhny se blížila posvátná družina infulovaných opatů a převorů
a kvardiánů a mnichů a řeholníků: mniši Benedikta Spoletského, kartuziáni a kamaldunští,
cisterciáci a olivetáni, oratoriáni a vallombrosáni a augustiniáni,
brigitáni a premonstráti, serviti, trinitáři a dítky Petra Nolaska: a s nimi z
hory Karmel dítky proroka Eliáše, vedené biskupem Albertem a Terezou z Avily,
obuté i neobuté: a žebraví fráteři hnědí i šedí, synové chudého Františka,
kapucíni, kordeliéři, minimové i observanti a dcery Klářiny: a synové Dominikovi,
fráteři kazatelé a synové Vincencovi: a mniši sv. Volstana: a dítky Ignácovy: a
bratrstvo školských bratří, vedené důstojným bratrem Edmundem Ignácem Ricem. A dále
kráčeli všichni svatí a mučedníci, panny </span><span class="calibre18">a vyznavači: sv. Cyr a sv. Isidor Oráč a sv. Jakub Menší a sv. Fokas </span>Sinopský
a sv. Julián Pohostinký a sv. Felix de Cantalice a sv. Šimon Stylita a sv. Štěpán
Prvomučedník a sv. Jan z Boha a sv. Ferreol a sv. Lugaid a sv. Theodotus a sv.
Vulmar a sv. Richard a sv. Vincenc de Paula a sv. Martin da Todi a sv. Martin
Tourský a sv. Alfréd a sv. Josef a sv. Diviš a sv. Kornelius a sv. Leopold a sv.
Bernard a sv. Terenc a sv. Edvard a sv. Owen Caniculus a sv. Anonymus a sv. Ponymus
a sv. Pseudonymus a sv. Homonymus a sv. Paronymus a sv. Synonymus a sv.
Vavřinec O’Toole a sv. Jakub z Dingle a Kompostelly a sv. Kolumkille a sv.
Kolumba a sv. Celestin a sv. Colman a sv. Kevin a sv. Brandan a sv. Frigidian<span class="calibre17"> a sv. Senan a sv. Fachtna a sv. Kolumban a sv.
Havel a sv. Fursey a sv. Fintan a sv. Fiakr a sv. Jan Nepomucký a sv. Tomáš
Akvinský a sv. Ivo Bretaňský a sv. Michan a sv. Heřman Josef a trojice patronů
svaté mládeže, sv. Aloysius z Gonzagy a sv. Stanislav Kostka a sv. Jan
Berchmans a sv. Gervás, Servác a Bonifác a sv. Brigita Irská a sv. Kiernan a sv.
Kanice Kilkennyjský a sv. Jarlath Tuamský a sv. Finbarr a sv. Pappin
Ballymunský a bratr Aloysius Pokojný a bratr Ludvík Hašteřivý a sv. Růžena
Limská a Viterbská a sv. Marta Bethanská a sv. Marie Egyptská a sv. Lucie a sv.
Brigita a sv. Atrakta a sv. Dympna a sv. Ita a sv. Marion Kalpská a blahoslavená
sestra Terezie Ježíškova a sv. Barbora a sv. Scholastika a sv. Voršila s jedenácti
tisíci pannami. Dostavili se šmahem s nimby a aureolami a gloriolami, nesli
palmy a harfy a meče a olivové věnce, oděni v řízách, na nichž měli vetkány
posvátné symboly své účinné pomoci, kalamáře, šípy, pecny, džbány, okovy,
sekery, stromy, mosty, robátka ve vaničce, lastury, rance, nůžky, klíče, draky,
lilie, srnčí broky, vousy, kance, lampy, měchy, úly, naběračky, hvězdy, hady,
kovadliny, vazelínové kelímky, zvony, berle, porodnické kleště, jelení parohy,
nepromokavé boty, sokoly, patníky, oči na míse, voskovice, kropáče, </span>jednorožce.
Kolem Nelsonova sloupu se ubírali po Henry Street, Mary Street,<span class="calibre17"> Little Britain Street, prozpěvovali introit na
svátek <span class="mlpznakkurziva11b">Epiphania Domini</span></span><a href="../Text/odysseus_012.html#_ftn172" title="" class="pcalibre1 pcalibre msofootnotereference calibre21" id="_ftnref172"><i class="calibre1">[172]</i></a><span class="mlpznakkurziva11b"><span class="calibre17">,</span></span><span class="calibre17"> začínající <span class="mlpznakkurziva11b">Surge,
illuminare</span></span><a href="../Text/odysseus_012.html#_ftn173" title="" class="pcalibre1 pcalibre msofootnotereference calibre21" id="_ftnref173"><i class="calibre1">[173]</i></a><span class="mlpznakkurziva11b"><span class="calibre17">,</span></span><span class="calibre17"> po něm pak přelíbezné graduále <span class="mlpznakkurziva11b">Omnes,</span> v němž se praví <span class="mlpznakkurziva11b">de Saba venient</span></span><a href="../Text/odysseus_012.html#_ftn174" title="" class="pcalibre1 pcalibre msofootnotereference calibre21" id="_ftnref174"><i class="calibre1">[174]</i></a><span class="mlpznakkurziva11b"><span class="calibre17">,</span></span><span class="calibre17"> a přitom konali všeliké zázraky, tak např.
vymítali ďábly, křísili z mrtvých, rozmnožovali ryby, léčili chromé a slepé,
objevovali založené věci, vykládali a vyplňovali písmo, žehnali a prorokovali.
Za Malachjášovy a Patrikovy asistence šel nakonec </span>pod brokátovým
baldachýnem důstojný otec O’Flynn. Když pak milí otcové<span class="calibre17"> došli k cíli k velkoobchodnímu domu Bernard Kiernan a spol., s. s r.o.,
Little Britain Street č. 8, 9, 10, koloniál, zasílatelství vína a lihovin,
povolený výčep piva, vína a lihovin, celebrant požehnal dům a okouřil křížová
okna a žebroví a klenby a hřebeny a hlavice a vlysy a karnýry a vroubkované
oblouky a věžičky a kupole a jeho prahy pokropil svěcenou vodou a prosil Boha,
aby požehnal dům ten, jakož kdysi požehnal dům Abrahamův a Isákův a Jakubův, a učinil,
aby andělé jeho světla přebývali v něm. A vešed dovnitř požehnal pokrmy i nápoje
a shromáždění požehnaných na jeho prosby odpovídalo.</span></p>

<p class="mlptext">– <span class="mlpznakkurziva11b">Adiutorium nostrum in nomine
Domini.</span></p>

<p class="mlptext">– <span class="mlpznakkurziva11b">Qui fecit coelum et terram.</span></p>

<p class="mlptext">– <span class="mlpznakkurziva11b">Dominus vobiscum.</span></p>

<p class="mlptext">– <span class="mlpznakkurziva11b">Et cum spiritu tuo.</span><a href="../Text/odysseus_012.html#_ftn175" title="" class="pcalibre1 pcalibre msofootnotereference calibre16" id="_ftnref175"><i class="calibre1">[175]</i></a></p>

<p class="mlptext">I vztáhl ruce na požehnané a vzdával díky a modlil se a všichni
se modlili s ním:</p>

<p class="mlptext">– <span class="mlpznakkurziva11b">Deus, cuius verbo
sanctificantur omnia, benedictionem tuam effunde super creaturas istas: et praesta
ut quisquis eis secundum legem et voluntatem Tuam cum gratiarum actione usus fuerit
per invocationem sanctissimi nominis Tui corporis sanitatem et animae tutelam
Te auctore percipiat per Christum Dominum nostrum.</span><a href="../Text/odysseus_012.html#_ftn176" title="" class="pcalibre1 pcalibre msofootnotereference calibre16" id="_ftnref176"><i class="calibre1">[176]</i></a></p>

<p class="mlptext">– Naše řeč, povídá Jack.</p>

<p class="mlptext">– Tisíc ročně, Lamberte, povídá Šenkýř či Fortnýř.</p>

<p class="mlptext">– To si myslím, povídá Ned a chopil se visky. A dost másla na
rybu.</p>

<p class="mlptext">Rozhlížel jsem se, jestli se někdo dovtípí, a on tam k sakru
znovu vtrhne, jako by mu koudel hořela.</p>

<p class="mlptext">– Zaskočil jsem si na soud, povídá, a sháněl se po vás.
Doufám, že nejdu…</p>

<p class="mlptext">– Vůbec ne, povídá Martin. Zrovna jdeme.</p>

<p class="mlptext">Na soud třesky plesky, kapsy se ti prohýbají zlatem a stříbrem.
Sakramentský chamtivče. Dej nám nalít. Ty sralbotko. Každým coulem žid. Všechno
by sám. Prohnaný jak záchodová krysa. Sto ku pěti.</p>

<p class="mlptext">– Nechte si to pro sebe, povídá občan.</p>

<p class="mlptext">– Jak prosím, povídá on.</p>

<p class="mlptext"><span class="calibre27">Vida, že se stahuje na
bouřku, Martin povídá: Pojďte, hoši. Tak už pojďte.</span></p>

<p class="mlptext">– Nechte si to pro sebe, houkl občan. Je to tajemství.</p>

<p class="mlptext">A ten sakramentský pes procitl a zavrčel.</p>

<p class="mlptext">– Tak pápá, povídá Martin.</p>

<p class="mlptext">A hurtem je strkal ven, Jacka Powera a Šenkýře, či jak se mu
říká, sám vprostřed nich, už aby byl s nimi v sakramentské drožce.</p>

<p class="mlptext">– Jeďte honem, povídá drožkáři.</p>

<p class="mlptext"><span class="calibre19">Sněhobílý delfín potřásl
hřívou, na zlaté zádi se vztyčil kormař, rozvinul vzdouvající se plachtu po
větru a s veškerým plachtovím vyplul vpřed, kosatku na levoboku. Ladné nymfy se
houfem hrnuly k pravoboku i levoboku, tiskly se k bokům nádherné bárky a svá
lesklá těla sestavovaly po způsobu zručného koláře, když do středu kola
nasazuje stejně dlouhé sesterské loukotě a vnějším kruhem je spíná, a tak
zrychluje krok mužům, ať už odjíždějí zápasit, nebo vyloudit úsměv spanilým
paním. Právě tak připlouvaly a seskupovaly se tyto povolné nymfy, nehynoucí
sestry. I smály se a skotačily v kruhu rozvířené pěny: a bárka brázdila vlny.</span></p>

<p class="mlptext">Jenže zrovna jsem, hrome, stavěl pintu na stůl a tu jsem si
všiml, jak občan s ustavičným hekáním a funěním vstává, vrávorá ke dveřím, po
cromwellsku mu klne a po irsku ho zvonkem, knihou a svící zatracuje, všecek
prská a plivá a Joe a maličký Alf jako nějaký skřítek kolem něho a všemožně ho
chlácholí.</p>

<p class="mlptext">– Pusťte mě, povídá on.</p>

<p class="mlptext">Drželi ho, ale on se, hrome, dostal až ke dveřím a tam huláká:</p>

<p class="mlptext">– Třikrát sláva Izraeli!</p>

<p class="mlptext">Prokristapána, dej pokoj, posaď se na prdel a nedělej ostudu.
Šmarjá, vždycky nějaký setsakramentský tatrman ztropí setsakramentský kravál
kvůli setsakramentské bzdině. Hrome, ležák by z toho člověku zkysl ve střevách,
bodejť.</p>

<p class="mlptext">Kolem dveří trhani a coury z celého národa, Martin hučí do
drožkáře, ať už se rozjede, a občan huláká a Alf s Joem na něho, ať je zticha,
a občan horlí proti židům a pobudové ho štvou, jen ať mluví, a Jack Power ho
cpe do drožky, a ať už sklapne tu sakramentskou kušnu, a nějaký pobuda s páskou
přes oko vyzpěvuje <span class="mlpznakkurziva11b">Kdyby byl na měsíci žid, žid,
žid</span> a nějaká coura na něho vřeští, co jí hrdlo stačí:</p>

<p class="mlptext">– Hele, vašnosti! Máte, vašnosti, rozepatý poklopec!</p>

<p class="mlptext">A on povídá:</p>

<p class="mlptext">– Mendelssohn byl žid a Karl Marx a Mercadante a Spinoza. A Spasitel
byl žid a jeho otec byl žid. Váš Bůh.</p>

<p class="mlptext">– On žádného otce neměl, povídá Martin. Tak už dost. Jeďte
honem.</p>

<p class="mlptext">– Čí Bůh? povídá občan.</p>

<p class="mlptext">– No tak byl žid jeho strýc, povídá on. Váš Bůh byl žid.
Kristus byl žid jako já.</p>

<p class="mlptext">Hrome, skokem byl občan zpátky v hospodě.</p>

<p class="mlptext">– Kristeježíši, povídá, hlavu tomu sakramentskému židákovi
rozbiju za to, že bere jméno boží nadarmo. Kristeježíši, já ho ukřižuju, bodejť
ne. Podej mi tu plechovou pikslu od sušenek.</p>

<p class="mlptext">– Stát! Stát! povídá Joe.</p>

<p class="mlptext">Mohutný a uznalý zástup přátel a známých z hlavního města
Dublinu i předměstí se s ním po tisíci přišel rozloučit, než se do dálných
končin Százharminczborjúgulyás-Dugulás (Lučina zurčících vod) odebral Nagyságos
uram<a href="../Text/odysseus_012.html#_ftn177" title="" class="pcalibre1 pcalibre msofootnotereference calibre16" id="_ftnref177">[177]</a>
Lipóti Virág, dřívější zaměstnanec firmy Alexander Thom, dvorní tiskárna Jeho
Veličenstva. Příznačná pro obřad, který probíhal s velkou okázalostí, byla
nejvýš jímavá srdečnost. Jménem valné části obce věnovali vynikajícímu fenomenologovi
iluminovaný svitek starobylého irského velínu, dílo to irských umělců, a k tomu
da<span class="calibre17">rem stříbrný soudek, vkusně provedený ve
slohu starobylého keltského</span> ornamentu, kteréžto dílo slouží ke cti firmě
Jacob <span class="mlpznakkurziva11b">agus</span><a href="../Text/odysseus_012.html#_ftn178" title="" class="pcalibre1 pcalibre msofootnotereference calibre16" id="_ftnref178"><i class="calibre1">[178]</i></a> Jacob.
Odjíždějící host sklidil srdečné ovace, na mnohých přítomných bylo znát dojetí,
když elitní soubor irských dud spustil <span class="mlpznakkurziva11b">Vrať se k nám
do Erinu</span> a hned po něm <span class="mlpznakkurziva11b">Rákóczyho pochod. </span>Po
celém pobřeží našich čtyř moří planuly dehtové sudy a vatry na vrcholu Howthu,
Tří skalnatých hor, Cukrové homole, Brayského mysu a Mourneské hornatiny,
Galteesu, Oxu a Donegalu a Sperrinských štítů, Nagles a Bograghs,
Connemarských kopců, výparů M’Gillicuddy, Slieve Aughty, Slieve Bernagh a Slieve
Bloom. Za provolávání slávy, rozléhajícího se k nebesům, jemuž na dálných Kambrijských
a Kaledonských kopcích ozvěnou přizvukovaly mohutné shluky ctitelů, jako slon
obrovská výletní loď zvolna odplouvala, zdravená posledními květnými pozdravy
příslušnic krásného pohlaví, které se tam v hojném počtu dostavily, a jak se,
provázena flotilou bárek, šinula dál po řece, sklonily se na pozdrav vlajky
Kapitanátu a Celnice stejně jako elektrárny u Holubníku. <span class="mlpznakkurziva11b">Viszontlátásra, kedvés barátom! Viszontlátásra!</span><a href="../Text/odysseus_012.html#_ftn179" title="" class="pcalibre1 pcalibre msofootnotereference calibre16" id="_ftnref179"><i class="calibre1">[179]</i></a> Je pryč,
leč nezapomenut.</p>

<p class="mlptext">Hrome, čert by ho nezadržel, jinak nedal, až se té
sakramentské piksly zmocnil, s Alfíkem visícím mu na lokti se hnal ven a jako
prase na zabíjačce ječel, že by to ani v nějaké sakramentské hře v Královnině
divadle líp nedokázali.</p>

<p class="mlptext">– Kde je, ať ho zamorduju.</p>

<p class="mlptext">Ned a J. G. se samým smíchem nemohli hnout.</p>

<p class="mlptext">– Sakramentské dílo, povídám, ještě si něco užiju.</p>

<p class="mlptext">Naštěstí stočil drožkář herce hlavu opačným směrem a vijé.</p>

<p class="mlptext">– Stůj, občane, povídá Joe. Nech toho.</p>

<p class="mlptext">Hrome, napřáhl ruku, rozmáchl se a mrštil. Ještě že mu,
chválabohu, svítilo do očí, jinak ho nadobro oddělal. Hrome, málem dohodil až
do Longfordského hrabství. Sakramentská herka se splašila, milé psisko uhánělo
za drožkou jak divé a obecenstvo řvalo smíchy a milá plechová piksla řinčela po
ulici.</p>

<p class="mlptext"><span class="calibre17">Katastrofa byla strašlivá a
účinek se rázem projevil. Dunsinská observatoř zaznamenala celkem jedenáct
otřesů, podle Mercalliho stupnice vesměs pátého stupně, o takové seismické
poruše nemáme na našem ostrově zprávu od r. 1534, kdy se vzbouřil Hedvábný
Thomas. Epicentrem byla zřejmě ona část hlavního města, zahrnující okres Inn’s
Quay a farnost sv. Michana na ploše jednačtyřicíti jiter, dvou prutů a jedné
čtverečné měřičské tyče. Zhroutila se všechna panská sídla okolo justičního
paláce a sama tato nádherná budova, v níž se ve chvíli katastrofy konala
důležitá právní rokování, je doslova hromadou sutin, v níž jsou asi bohužel
všichni z paláce zaživa pohřbeni. Z líčení očitých svědků vyplývá, že seismické
vlny provázely prudké atmosférické poruchy cyklónového rázu. Pokrývka hlavy,
která, jak se zatím zjistilo, patřila veleváženému soudnímu písaři panu Georgi
Fottrellovi, a hedvábný deštník se zlatou rukojetí, opatřenou vyrytými
počátečními písmeny, erbem a domovním číslem učeného a ctihodného předsedy
čtvrtletních zasedání sira Fredericka Falkinera, vrchního dublinského soudce,
nalezli pátrači v odlehlých končinách ostrova, pokrývku hlavy na třetím
čedičovém hřebenu Obří hráze, deštník zase stopu a tři palce zarytý do písčité
pláže Holeopenské zátoky poblíž staré Kinsalské výspy. Jiní svědkové vypovídají,
že zpozorovali, jak se vzduchem děsnou rychlostí řítil nějaký řeřavý předmět
obrovských rozměrů směrem jihozápadozápadním. Ze všech krajů jednotlivých
pevnin docházejí každou hodinu soustrastné projevy a Nejvyšší velekněz ráčil
nařídit, aby ve všech diecézích, podléhajících duchovní pravomoci Svaté
stolice, ordinářem jednohokaždého katedrálního chrámu byla sloužena zvláštní <span class="mlpznakkurziva11b">missa pro defunctis</span></span><a href="../Text/odysseus_012.html#_ftn180" title="" class="pcalibre1 pcalibre msofootnotereference calibre21" id="_ftnref180"><i class="calibre1">[180]</i></a><span class="calibre17"> za spásu duší věrných zemřelých, tak nenadále z našeho
středu povolaných na věčnost. Záchranné práce, jako je odstraňování sutin,
lidských pozůstatků apod. byly svěřeny firmě Michael Meade a syn, Great
Brunswick Street č. 159, a firmě T. C. Martin, North Wall č. 78, 79 a 80, za
pomoci důstojníků a mužstva lehkého pěšího pluku vévody z Cornwallu a vrchní
dozor nad nimi má Jeho Královská Výsost, kontradmirál, velectihodný sir
Hercules Hannibal Habeas Corpus Anderson, K. G., K. P., K. T., P. C., K. C. B.,
M. P., J. P., M. B., D. S. O., S. O. D., M. F. H., M. R. I. A., B. L., Mus.
Doc., P. L. G., F. T. C. D., F. R. U. I., F. R. C. P. I. a F. R. C. S. I.</span><a href="../Text/odysseus_012.html#_ftn181" title="" class="pcalibre1 pcalibre msofootnotereference calibre16" id="_ftnref181">[181]</a></p>

<p class="mlptext">Co jste tady na světě, něco takového jste nežrali. Hrome,
dostat tak tím losem do palice, měl by na Zlatý pohár památku, zato občana by,
hrome, poslali na galeje za násilné ohrožování na životě a Joea za napomáhání a
nadržování. Jakože Bůh stvořil Mojžíše, bezhlavou jízdou mu zachránil život
drožkář. Cože? Ježíšikriste, bodejť ne. A těch nadávek, co za ním vychrlil.</p>

<p class="mlptext">– Zabil jsem ho, povídá, nebo nezabil?</p>

<p class="mlptext">A na toho sakramentského psa křičí:</p>

<p class="mlptext">– Za ním, Garry. Za ním, chlapče!</p>

<p class="mlptext">Ještě jsme zahlédli, jak sakramentská drožka zahýbá za roh a ten
trumpeta v ní šermuje rukama a sakramentské psisko se žene za ním s vlajícími
slechy, že ho roztrhá na kusy. Sto ku pěti. Ježíšikriste, dal mu co proto, to
vám řeknu.</p>

<p class="mlptext">A aj, jas veliký je obestřel a uzřeli, jak vůz, v němž On
stál, vstupuje do nebe. I spatřili ho ve voze, slávou jasu oděného, roucho jeho
jako slunce, krásného jako měsíc a hrozného, že se ostýchali na Něho
pohlédnout. A aj hlas z nebe, řkoucí: <span class="mlpznakkurziva11b">Eliáši! Eliáši</span>!
A On mocně vzkřikl: <span class="mlpznakkurziva11b">Abba! Adonai!</span> I uzřeli
Ho, ano, Jeho, ben Blooma, vprostřed andělů, jak vstupuje do slávy jasu pod
pětačtyřicetistupňovým úhlem nad Donohoem v Little Green Street jako z lopaty
vystřelený.</p>

<p class="mlphvezdicky">* * *</p>

<p class="mlptextbez1radku">Letní večer už obmykal svět svým tajuplným objetím. V
dáli na západě zapadalo slunce a poslední třpyt valem mizejícího dne mazlivě
utkvíval na moři i břehu, na pyšném předhoří miloučkého Howthu jako vždy
střežícího vodstvo zátoky, na omšelých balvanech sandymountské pláže a v neposlední
řadě na pokojném kostele, z něhož se chvílemi do ticha řinul hlas modlitby k té,
jež je svou čistou září majákem zmítanému srdci člověka, k Marii, hvězdě
mořské.</p>

<p class="mlptext">Na balvanech seděly tři kamarádky a kochaly se večerní
podívanou a svěžím, leč nepříliš chladným vzduchem. Přes tu chvíli a začasté se
v tom oblíbeném koutku u blyskotavých vln scházely, po chuti si povídaly a probíraly,
co ženy zajímá. Cissy Caffreyová a Edy Boardmanová s maličkým v kočárku, a Tommy
a Jacky Caffreyovi, dva kudrnatí kloučci v matrózových šatečkách a s příslušnou
čapkou, na níž měli oba natištěno P. J. V. Belleisle. Tommy ajacky Caffreyovi
byli totiž ani ne čtyřletá dvojčata, dvojčata leckdy křiklounská a nezbedná,
ale přitom přece jen hodní caparti, stále veselí a k pomilování milí. S lopatkami
a kyblíčky hrabali v písku, celí šťastní po dětsku stavěli hrady nebo si hráli
s velkým barevným míčem, a Edy Boardmanová zas v kočárku pohupovala buclaté
děcko, až pacholíček výskal radostí. Bylo mu teprve jedenáct měsíců a devět
dní, ale už ten cvalík začínal šišlat první dětská slůvka. Cissy Caffreyová se
k němu nahnula a pošimrala mu buclaté pandírko a roztomilý důlek na bradičce.</p>

<p class="mlptext">– No tak, maličký, řekla Cissy Caffreyová. Pěkně, pěkně pověz.
Já chci vodu.</p>

<p class="mlptext">A maličký po ní zažvatlal:</p>

<p class="mlptext">– Cici odu.</p>

<p class="mlptext">Cissy Caffreyová se s drobečkem polaskala, měla totiž děti
strašně ráda, snášela jejich bebíčka a Tommy Caffrey si dal na rybí tuk jen
tehdy říci, když mu Cissy Caffreyová zmáčkla nos a slíbila mu chrupavou patku
černého chleba, namazanou zlatovým sirupem. Ta dívenka ale uměla přemlouvat.
Maličký byl ovšem vzorný, hotový andílek, s novým parádním bryndáčkem. Nějaká
rozmazlená krasotinka na způsob Terinky Tidlytátové, to zas Cissy Caffreyova
nebyla. Upřímné děvče k pohledání, v cikánských očích jí hrál samý smích a na
višňově rudých rtech samé šibalství. Kdopak by si ji nezamiloval. Edy
Boardmanová se nad bratříčkovou roztodivnou řečí dala do smíchu.</p>

<p class="mlptext">Jenže vtom se mladý pán Tommy s mladým pánem Jackym
poškorpili. Kluci jsou kluci a výjimkou z tohoto zlatého pravidla nebyla ani <span class="calibre17">dvojčata. Jablkem sváru se stal jeden pískový
hrad, který postavil mladý</span> pán Jacky a mladý pán Tommy ho chtěl
stavitelsky zkrášlit domovním vchodem, jaký má Martellova věž. Ale jestli byl
mladý pán Tommy umíněnec, mladý pán Jacky měl taky svou hlavu a podle pořekadla,
dům každého Irčánka je jeho hrad, tak svého zavilého soka zmaloval, že původní
útočník dopadl špatně a s ním (trudno povídat) taky vytoužený hrad. Nářku
poraženého pana Tommyho si, toť se ví, naše kamarádky hned všimly.</p>

<p class="mlptext">– Pojď sem, Tommy, křikla velitelsky jeho sestra, a hned! A ty
se, Jacky, styď, že jsi chudáčka Toma svalil na špinavý písek! Počkej, já ti
ukážu.</p>

<p class="mlptext">Na její povel mladý pán Tommy, zrak zamlžený nevytrysklými
slzami, přišel za ní, slovo velké sestry bylo totiž dvojčatům zákonem. Však byl
taky po té nehodě pěkně zvedený. Námořnickou čapku i kalhotky měl samý písek,
jenže Cissy, ta uměla životní trampůtky mistrně urovnávat, a za chvilinku
nebylo na jeho elegantním oblečku znát ani zrnko písku. Modré oči se mu však
dosud leskly horkými slzami, div nepřetekly, a tak mu to příkoří zapusinkovala
a provinilci, mladému pánu Jackymu, zahrozila, ať si ji moc nežádá, nebo uvidí,
a oči jí výstražně zajiskřily.</p>

<p class="mlptext">– Jacky, ty ničemný darebo! křikla.</p>

<p class="mlptext">Přimkla námořníčka k sobě a lísavě ho chlácholila:</p>

<p class="mlptext">– Čípak jsi? Čiči z Račan?</p>

<p class="mlptext">– Pověz, kdo je tvá znejmilejší, promluvila Edy Boardmanová:
Je Cissy tvá znejmilejší?</p>

<p class="mlptext">– Mmné, natahoval Tommy.</p>

<p class="mlptext">– Je snad Edy Boardmanová tvá znejmilejší? zpytovala ho Cissy.</p>

<p class="mlptext">– Mmné, řekl Tommy.</p>

<p class="mlptext">– Já vím, obořila se na něho Edy Boardmanová a šelmovsky po
něm blýskla krátkozrakýma očima. Já vím, kdo je Tommyho znejmilejší, Tommyho
znejmilejší je Gerty.</p>

<p class="mlptext">– Mmné, měl na krajíčku Tommy.</p>

<p class="mlptext"><span class="calibre15">Bystrým mateřským pudem
Cissy vytušila, co mu je, a hned Edy </span>Boardmanové pošeptala, ať ho odvede
tamhle za kočárek, kam páni nevidí, a ať si nepomočí nově světle hnědé
střevíčky.</p>

<p class="mlptext">Ale kdo to byla Gerty?</p>

<p class="mlptext">Gerty MacDowellová, celá zamyšlená a do dáli zahleděná, seděla
opodál družek; byla to věru roztomilá irská dívenka, že si lepší ani nelze
přát. Kdo ji znal, každý o ní prohlašoval, jak je krásná, i když prý podobou je
spíš do Giltrapů než MacDowellů. Postavu měla štíhlou a ladnou, snad trochu
útlou, ale ty železité pastilky, co poslední dobou brala, jí šly náramně k duhu,
mnohem líp než ženské pilulky vdovy Welchové, a také ji už tolik netrápily
dřívější výtoky a pocity únavy. V své slonovinové cudnosti prosvítal její
voskově bledý obličej až nezemsky, zato dokonale řecká poupátková ústa byla
jako Amorův luk. Ruce s hrotitými prsty měla z jemně žilkovaného alabastru, od
citrónové šťávy a královny mastí dokonale bělostné, ale že si do postele
navléká glazé rukavičky nebo že si nohy koupe v mlíce, to nebylo pravda. Jednou
to Edy Boardmanové namluvila Berta Supplová, samá lež, tehdy se s Gerty na sebe
krutě hněvaly (jako jiní smrtelníci i naše kamarádky se občas pohádaly), a řekla
jí, ať za nic na světě nikomu neříká, že jí to ona řekla, jinak s ní do smrti
nemluví. Kdepak. Komu čest, tomu čest. Gerty měla v sobě vrozenou zjemnělost,
královsky nyvou <span class="mlpznakkurziva11b">hauteur, </span>nápadně se
zračící v útlých rukách a ve vyklenutém nártu. Kdyby se tak byla Gerty
MacDowellová řízením vlídného osudu narodila jako situovaná slečna z lepších
kruhů a získala řádné vzdělání, lehce by se ve vlasti rovnala kterékoliv
urozené dámě a chodila nastrojená a na čele nosila šperky a patricijští
nápadníci by se jí kořili a jeden přes druhého by se o ni ucházeli. Snad právě
tato marně ždaná láska propůjčovala jejím hebkým rysům výraz mučivě skryté
nápovědi, který jejím krásným očím, jejichž půvabu málokdo odolal, dodával
podivnou roztouženost. Pročpak mívají ženy tak čarovné oči? Gerty měla irsky
modroučké, zasazené do lesklých řas a výrazně tmavých brv. Ty brvy nebývaly
kdysi tak hedvábně svůdné. To jí madam Věra Věrná, redaktorka rubriky Krásná
žena v <span class="mlpznakkurziva11b">Módních novinkách,</span> poradila
brvolín, který dodává očím ten čárný výraz, jaký sluší módním hvězdám, a ona
toho nikdy nelitovala. A dále jak odborně vyléčit zardívání a jak zeštíhlet
zlepšete si výšku a obličej máte krásný ale co nos? To by bylo něco pro paní
Dignamovou, ta ho má jak knoflík. Ale nejvyšší Gertinou chloubou byly bujné
nádherné vlasy. Tmavohnědé a kudrnaté. Vzhledem k novoluní si je ráno
zastřihla, takže se jí kolem hezké hlavy v hojných prstýncích kadeřily, a také
nehty si ostříhala; čtvrtek jsou peníze. Po Ediných slovech se jí do lící
vloudil zrádný ruměnec, lehounký jako z růže květ, i vypadala v líbezné dívčí
plachosti tak spanile, že věru v krásné irské vlasti neměla sobě rovné.</p>

<p class="mlptext">Odmlčela se a posmutněle sklopila zrak. Užuž by byla odsekla,
ale slova jí uvázla na jazyku. Prchlivost ji pobádala říci něco ostrého,
důstojnost jí kázala mlčet. Našpulila hezké rtíky, ale vzápětí zdvihla oči a dala
se do bujného chichotu, svěžího jako májové svítáníčko. Však ona dobře ví, proč
ta šilhavá Edy říká, že on k ní nějak ochladl, a zatím je to pouhá milenecká
rozmíška. Jak už to bývá, je celá zelená žárlivostí nad tím, že se ten chlapec,
co má kolo, projíždí před jejím oknem. Jenže ho teď otec po večerech přidržuje
k učení, aby dostal v pololetních zkouškách stipendium, protože ze střední
školy půjde studovat na doktora do Trojické koleje jako jeho bratr W. E. Wylie,
který v bicyklových závodech vysokoškolské Trojické koleje jezdí na kole. Třeba
ani netuší, jak jí je, jak jí to tupé, bolestné prázdno v srdci proniká až do
morku kostí. Je mladičký a časem si ji možná zamiluje. Pochází z protestantské
rodiny a ona, Gerty, ovšem ví, kdo je první, a hned po Něm Panna Maria a za ní svatý
Josef. Ale hezký rozhodně je, nos má bezvadný a nejen vypadá, ale taky je
každým coulem slušný pán, však taky, když nenosí čapku, hlavu má vzadu tak
nezvykle zformovanou, že ji ona zdaleka pozná, a jak na kole bez držení zatáčí
kolem kandelábru a jak pěkně mu voní ty lepší cigarety, a jsou ostatně oba
stejně velicí, a proto si Edy Boardmanová myslí, bůhvíjak je chytrá, že se už
neprojíždí před její zahrádkou.</p>

<p class="mlptext">Nastrojena byla Gerty jednoduše, ale s vrozeným vkusem věrné
poddané Paní Módy, protože trošinku tušila, že ho venku zastihne. V ocelově
modré blůzičce, vlastnoručně přibarvené šmolkou (v <span class="mlpznakkurziva11b">Obrázkovém dámském týdeníku</span> totiž soudí, že se
bude nosit ocelová modř), s roztomilým špičatým výstřihem až k ňadrům a s kapsičkou
na kapesník (jenže ona v něm nosila jen vatu navoněnou zamilovaným parfémem,
protože kapesník porušuje linii) a v tmavomodré tříčtvrteční, nepříliš široké
sukni se její štíhlá půvabná postava znamenitě vyjímala. Na hlavě měla koketní
slamáček z širokých tmavohnědých listů, pro kontrast vespod lemovaný sivou žinylkou,
a po straně stejně laděného motýlka. Žinylku sháněla celé minulé úterý, až ji
nakonec našla v letním výprodeji u Cleryho, akorát tu pravou, sice trochu
zmuchlanou, ale nebylo to na ní znát, šířka sedm prstů za dva šilinky a penny.
Sama si ho naparádila, a když si ho pak zkusila a usmála se na roztomilý
obrázek v zrcadle, to byla radost! Potom ho narazila na džbán, aby se nemačkal,
a řekla si, že to bude pro některé známé rána. Střevíčky měla nejnovější fazóny
(Edy Boardmanová se holedbá, že má míru velmi <span class="mlpznakkurziva11b">petite,</span>
jenže pětku jako ona, Gerty MacDowellová, tu nemá, a kdyby se třeba rozkrájela,
nikdy mít nebude), s lakovanou špičkou a jednou jedinou přezkou přes vysoký
nárt. Pod sukní vyčuhoval dokonalý souměr pěkně modelovaného kotníku a zrovna
tak přípustný kousek ladných okončetin, navlečených do jemně tkané punčochy s vysokou
zesílenou patou a širokými podvazkovými okraji. Nejvíc ze všeho si Gerty
dávala záležet na spodním prádle, a kdo ví, jakými nadějemi i obavami se
zachvívá líbezných sedmnáct let (ty už má Gerty ovšem dávno za sebou), kdopak
by jí to měl za zlé. Měla čtyři rozkošné garnitury strašně hezky vyšívané,
trojí oblek a kromě toho noční košile, každou garnituru svázanou stužkou jiné
barvy, růžovou, bleděmodrou, slézovou a hráškově zelenou, když přišly z prádla,
sama si je sušila a modřila a žehlila a žehličku měla pořád stát na cihle,
protože na pradleny není spolehnutí, to tak, aby jí něco spálily. Pro štěstí se
oblékla modře, všemu navzdory doufala, je to její barva a taky šťastná barva pro
nevěstu aspoň kousek jí má na sobě mít protože ta zelená co si tenkrát před
týdnem oblékla jí byla jen pro žalost, protože otec ho přidržuje k učení aby o pololetí
dostal stipendium a ona si myslela třeba ho zastihne venku protože ráno při <span class="calibre17">oblékání si málem navlékla staré kalhoty naruby a to
znamená štěstí a schůzku</span>: když se navléknou naruby a nesmí to být v pátek.</p>

<p class="mlptext">A přece a přece! To napětí v obličeji! Neustále ji hlodá žal.
Duše jí zírá z očí, dala by za to nevímco, kdyby byla samotinká v své komůrce,
nebránila by se pláči, rozplakala by se a dala průchod citům. Ale zase ne moc,
protože ví, jak půvabně plakat před zrcadlem. Jsi krásná, Gerty, říká jí
zrcadlo. Charý soumrak padá na nesmírně smutnou a dumavou tvář. Marně dychtí
Gerty MacDowellová. Ano, od samého počátku chápe, že její sen o tom, jak jí
ujednají manželství a jak budou zvony vyzvánět novomanželce pana Reggyho
Wylieho T. C. D. (protože té, co si vezme staršího bratra, budou říkat paní
Wylieová), a o tom, jak se v společenské kronice bude psát o tom, že paní
Gertrude Wylieová měla na sobě nákladný šedý kostým, ozdobený vzácnou modrou
liškou, se jí nikdy nesplní. Je mladý a ještě tomu nerozumí. Nevěří v lásku, na
kterou má žena od přírody právo. Ten večer kdysi dávno na dýchánku u Stoerse
(to ještě nosil kalhoty po kolena), když se octli sami a on ji kradmo objal v pase,
zbledla jako stěna. Divně přiškrceným hlasem jí řekl maličká a ukradl jí nijaký
polibek (první!), ale jenom ze špičky nosu a hned odběhl ze sálu, že přinese
zákusky. Zbrklík jeden! Pevný charakter, to není zrovna Reggyho Wylieho silná
stránka, a kdo si chce Gerty MacDowellovou naklonit a získat, musí být muž nad
muže. Ale čekat, pořád jen čekat, až ji požádá o ruku, a letos je přestupný rok
a uteče jako nic. Jejím ideálem není princ z pohádky, který by se jí kořil
láskou nevídanou a bájnou, spíše chlapský muž rázné klidné tváře, který nenašel
svůj ideál, s vlasy třeba už prokvetlými, který ji pochopí, vezme ji do
ochranné náruče a vší silou hluboké vášně ji k sobě přitiskne a dlouhým
předlouhým polibkem ji ukonejší. Bude jak v nebi. Po takovém dychtí tento
provoněný letní večer. Celým srdcem touží být jen jeho, jeho řádnou chotí, v bohatství
i chudobě, v nemoci i ve zdraví, dokud nás nerozloučí smrt, od tohoto času navěky.</p>

<p class="mlptext">Edy Boardmanová byla s malým Tommym za kočárkem a ona zatím
přemýšlela, jestlipak se toho dočká a stane se jeho ženuškou. Aťs pak Bertha
Supplová a ta jedubaba Edy mluví, až se jim žluč rozleje, protože jí bude v listopadu
dvaadvacet. Taky o jídlo a pití se mu bude starat, ona, Gerty, je žensky
rozšafná a ví, že muž ať takový či onaký, si rád doma pohoví. Za lívanečky
vysmahlé do zlatohněda i za rozkošně lahodný rozinkový pudink už kolikrát
sklidila nejvyšší chválu, protože umí dovedně rozdělat oheň, nasypat jemnou
zkypřenou mouku, kvedlat pořád stejným směrem, dolévat do slazeného mléka
smetanu a ušlehat bílek, ale jedení samo se jí už nelíbí, když je přitom moc
lidí, tak se stydí, kolikrát si říká, proč člověk nemůže jíst něco poetického,
třeba fialky nebo růže, a budou mít krásně vybavený salón s malbami a rytinami
a se snímkem dědečkova rozkošného psa Garryowena, ten div nemluví, tak je
lidský, a křesla potažená kretonem a ten stříbrný stojánek na topinky z letního
výprodeje drobného zboží u Cleryho, jaký mívají u bohatých. On bude statný a ramenatý
(na statného muže odjakživa hledí s obdivem, jaký by to byl manžel), pod
pečlivě zastřiženým mohutným knírem mu budou svítit bílé zuby a na líbánky si
zajedou na pevninu (tři nádherné týdny!), a až se pak zabydlí v příjemňoučkém a
útulném domku, každé ráno zasednou k prostému, leč bezvadně připravenému
snídaníčku pro dva a před odchodem do kanceláře on svou ženušku srdečně sevře v
náručí a zahledí se jí do očí.</p>

<p class="mlptext">Edy Boardmanová se zeptala Tommyho, jestli je hotov, a on, že
ano, zapjala mu tedy krátké kalhotky, a ať už běží hrát si s Jackym a ať je
hodný a nepere se. Ale Tommy, že chce míč, a Edy, že ne, že si s ním hraje
maličký, a jestli mu ho vezme, tak bude zle, ale Tommy zas, že je to jeho míč a
že ho chce, a dupal, to svět neviděl. Takový vzteklík! Co nenosí sukýnky, stal
se z Tommíka Caffreyho malý mužský. Edy pořád, že ne a ne, a ať se klidí, a Cissy
Caffreyové domlouvala, ať mu nepovolí.</p>

<p class="mlptext">– Ty nejsi má sestra, řekl nezbedný Tommy. Míč je můj.</p>

<p class="mlptext">Cissy Caffreyová však řekla Boardmanovic maličkému, ať se
podívá nahoru, ať se podívá nahoru na její prst, a honem mu míč vyrvala a hodila
na písek a Tommy se za ním vítězně rozběhl.</p>

<p class="mlptext">– Klid nade vše, zasmála se Ciss.</p>

<p class="mlptext">Aby zapomněl, polechtala broučka po líčkách a zahrála si s ním
Vařila myška kasičku na zeleném rendlíčku, ten vařil, ten smažil, ten pražil,
ten pek a ten maličký to všecko sněd. Ale Edy se zarputila, že už zase je po
jeho, že se s ním pořád někdo mazlí.</p>

<p class="mlptext">– Já bych mu nasolila, řekla, pár bych mu jich nasolila,
neřeknu kam.</p>

<p class="mlptext">– Na prcínku, bujně se zachechtala Cissy.</p>

<p class="mlptext">Gerty MacDowellová sklopila hlavu a zapýřila se nad tím, že
Cissy vykřikuje naplno něco tak nejemnocitného, za co by se ona do duše
styděla, a zrudla jak pivoňka a Edy Boardmanová řekla, že to ten pán naproti
jistě zaslechl. Ciss to bylo fuk.</p>

<p class="mlptext">– Tak ať! směle trhla hlavou a vyzývavě ohrnula nos. Než řekne
švec, taky mu jich pár nasolím.</p>

<p class="mlptext">To třeštidlo Cissy s čupřinami rozcuchanými jako nějaká
jezinka. Kolikrát člověka rozesměje. Když se třeba zeptá bude ještě libo čínský
čaj a mahodovou jarmeládu nebo když si červeným inkoustem na nehty nakreslí
džbánky nebo ksichty je to k popukání nebo zas když chce na kamsi a řekne že se
běží podívat na bílou paní. Celá Cissinka. Ach jé, člověk tak hned nezapomene,
jak si jednou večer navlékla tátovy šaty a na hlavu si nasadila jeho klobouk a opálenou
zátkou si udělala vousy a s cigaretou v ústech se prošla po Tritonville Road.
Na legraci ji užije. Ale přitom je upřímnost sama, nad jiné hodná a věrná,
žádná taková licoměrnice, protivně úlisná víc než zdrávo.</p>

<p class="mlptext">A tu k nim doletěly hlasy a hlaholný varhanní hymnus. Byly to
abstinentské exercicie, vedené důstojným pánem Johnem Hughesem, T. J.,
růženec, kázání a požehnání Nejsvětější Svátosti. Bez třídního rozdílu <span class="calibre17">(a podívaná to byla nejvýš povznášející) se tam v prosté
svatyni až u vln</span> sešli, po bouřích tohoto klopotného života, klečeli u nohou
Neposkvrněné, odříkávali litanii k blahoslavené Marii Panně loretské, úpěli k ní,
aby za ně orodovala, dávno povědomými slovy, svatá Maria, svatá panno panen.
Jak smutně to znělo chudince Gerty! Kdyby byl otec složil abstinentní slib nebo
bral ty protialkoholické prášky z Pearsonova týdeníku a tak se vyrval ze spárů
ďábelského opilství, mohla se teď vozit v kočáře a vznešeně si žít. Znovu a znovu
si to říkala, když tak bez lampy posmutněle dumala u hasnoucích uhlíků, dvojí
světlo totiž měla nerada, nebo zas jindy celé hodiny zasněně zírala oknem, jak
tam prší na rezavý džber, a přemýšlela. Už na dětská léta jí vrhaly stín ty
sprosté patoky, které rozvrátily tolik rodin a domácností. Ba i hrubé násilí
způsobené nestřídmostí v rodinném kruhu zažila a viděla, jak se otec, zmožený
opicí, nadobro zapomněl, jestli totiž podle ní, Gerty, někdo zaslouží, aby byl
ocejchován jako nejsprostší sprosťák, pak je to člověk, který zdvihne ruku na
ženu jinak než láskyplně.</p>

<p class="mlptext">A dál se ozývaly úpěnlivé hlasy k Panně mocné, k Panně
dobrotivé. Gerty, celá pohřížená v myšlenky, neviděla a neslyšela své družky ani
dvojčata; jak klukovsky dovádějí, ani toho pána ze Sandymount Green, co se tam
na pláž přišel trochu projít a o němž jí Cissy Caffreyová tvrdila, že je
podobný otci. Pod obraz sice nikdy nebývá, ale za otce by ho přece jenom
nechtěla, protože je nějak stařičký a v obličeji má cosi nesympatického (zřejmě
druhý dr. Fell z Oxfordu) a fialový nos samý vřídek a nazrzlé vousy mu pod
nosem probělávají. Chudák táta! Přes všechny jeho chyby ho má pořád ráda, když
zpívá <span class="mlpznakkurziva11b">Marjánko, jak si tě namluvit mám,</span>
nebo <span class="mlpznakkurziva11b">Má milá a domek u Rochelle,</span> a k večeři
měli dušené šneky a hlávkový salát s Lazenbyho majonézou, a když zpíval <span class="mlpznakkurziva11b">Měsíček vyšel</span> spolu s panem Dignamem, co na
mrtvici náhle umřel a už ho pochovali, Pánbůh mu buď milostivý. Bylo to na
máminy narozeniny, zrovna přijel Charley na dovolenou a byl tam Tom a pan
Dignam a paní a Patsy a Freddy Dignamovi a měli se dát společně fotografovat.
Nikdo netušil, že je konec tak blízko. Už ho pochovali. A matka mu řekla, ať si
<span class="calibre17">z toho vezme příklad na celý život, a on
kvůli dně ani na pohřeb nemohl, a tak mu sama došla do města a z kanceláře mu
přinesla dopisy a vzorky</span> Catesbyho korkového linolea, umělecké šablony,
jak pro palác dělané, vůbec se neošoupají a doma je s nimi stále světle a vesele.</p>

<p class="mlptext">Vzorná hodná dcera byla Gerty, docela jako druhá matka v domě,
andělská pomocnice se srdíčkem ze zlata. Když matku rozbolela hlava, div se jí
nerozskočila, kdopak jiný než Gerty jí potíral čelo mentolovou tyčinkou; a že
matka šňupe, to jí ovšem nebylo po chuti a jenom o tom, o šňupání, se pohádaly.
Kdekdo ji velebil, jaká je ohleduplná. Gerty zavírala každý večer hlavní přívod
plynu, Gerty přilepila na zeď jedné místnosti, kam každých čtrnáct dní sypala
chlorové vápno, kalendář od pana Tunneyho, hokynáře, na obrázku z alkyonských
dnů tam mladý pán v tehdejším kroji s třírohým kloboukem na hlavě starosvětsky
dvorně podával své zbožňované přes zamřížované okno kytici. Celý příběh se z toho
dal vyčíst. Barevně to bylo krásně vyvedeno. Ona v hebce přiléhavých bílých
šatech se tvářila upejpavě, pán v čokoládovém obleku vypadal veskrze
aristokraticky. Když si tam za jistým cílem zašla, snivě je pozorovala a omakávala
si paže, když si vyhrne rukávy, má je zrovna tak hebké a bílé, a zamýšlela se
nad těmi dny, protože ve Walkerově slovníku po dědečkovi Giltrapovi pod heslem
alkyonské dny našla, co to znamená.</p>

<p class="mlptext">Dvojčata si teď hrála přímo vzorně bratrsky, až nakonec mladý
pán Jacky, ten rozpusta, kde se to v něm bere, vší silou schválně skopl míč až
k zachaluhovaným balvanům. Chudák Tommy, toť se ví, samým leknutím křikl, ale
ten pán v černém, co tam sám a sám seděl, naštěstí zakročil a míč zadržel. Oba
rváči se ryčně domáhali hračky, a tak aby zas k něčemu nedošlo, zavolala Cissy
na pána, ať jí ho prosím hodí. Pán míčem párkrát namířil a po pláži ho vyhodil
k Cissy Caffreyové, jenže míč se po svahu skutálel až pod Gertinu sukni u kaluže
vedle balvanu. Dvojčata se ho znovu domáhala a Cissy jí řekla, aby ho odkopla,
ať se o něj porvou, a tak Gerty přitáhla nohu, ale že se k ní ten hloupý míč
skutálel, ji zamrzelo, a kopla, jenže se netrefila, a Edy a Cissy se daly do
smíchu.</p>

<p class="mlptext">– Nepovedlo se, tak znovu, řekla Edy Boardmanová.</p>

<p class="mlptext">Gerty se usmála, že ano, a kousla se do rtu. Ruměnec se jí
vloudil do hezkého líčka, ale odhodlána, že se nedá, povytáhla ne moc, jen tak
akorát sukni, namířila a pořádně do míče kopla, až odlétl, a dvojčata se za ním
pustila až k oblázkům. Nic jiného to ovšem nebylo než čirá žárlivost, aby na
sebe upozornila toho pána naproti, co na ni hledí. Cítila, jak jí do lící
stoupá a pálí horký ruměnec, který Gerty vždycky ohlašoval nebezpečí. Doposud o
sebe jen letmo zavadili pohledem, ale teď si ho zpod obruby nového kloboučku
troufla změřit a připadalo jí, že smutnější obličej než ten bledý a podivně
napjatý, který se tam v soumraku zjevil jejímu zraku, jakživa nespatřila.</p>

<p class="mlptext">Otevřeným kostelním oknem zadýchlo vonné kadidlo a s ním vonná
jména té bez prvotní poskvrny počaté, nádobo duchovní, oroduj za nás, nádobo
počestná, oroduj za nás, nádobo vznešené pobožnosti, oroduj za nás, růže
tajemná. I byli tam ti, kdo se v srdci užírají starostmi, ti, kdo se lopotí pro
chléb vezdejší, a mnozí, kteří pobloudili a zhřešili, zrak zamžený zkroušenou
lítostí, leč přesto zářící nadějí, neboť důstojný otec Hughes jim pověděl, co
říká veliký světec Bernard v slavné mariánské modlitbě o prostřednické moci
přesvaté Panny, že nebylo po věky slýcháno, aby někoho opustila, kdo vzýval
její mocnou ochranu.</p>

<p class="mlptext">Dvojčata si už zas hrála jedna radost, vždyť dětské trampoty
jsou pouhé letní přeháňky. Cissy si hrála s Boardmanovic maličkým, až rozjařené
řičelo a tleskalo robátkovskýma ručičkama. Kuk, volala na něho za střechou
kočárku a Edy se ho ptala, kam šla Cissy, a tu vystrčila Cissy hlavu a křikla
aha! a mrňousovi se to, na mou duši, moc líbilo! A potom mu kázala, ať řekne
táta.</p>

<p class="mlptext">– Pověz táta, děcko. Pověz tá ta ta ta ta.</p>

<p class="mlptext">Maličký se to poctivě snažil říct, na jedenáct měsíců byl, to
říkal každý, velmi chytrý a na svůj věk velký a zdravý jak buk, drobeček k pomilování,
a jednou, říkali, z něho něco vyroste.</p>

<p class="mlptext">– Hadža dža dža hadža.</p>

<p class="mlptext">Cissy mu utřela pusinku bryndáčkem a chtěla, aby se posadil
rovně a řekl tá ta ta, ale když odepjala řemen, vykřikla, propánajána, ten je
jak lión, a obrátila pod ním plínku. Jeho nemluvněcí veličenstvo se nad těmi
toaletními ciráty dalo do křiku, aby o tom každý věděl:</p>

<p class="mlptext">– Habá bááhabá báa.</p>

<p class="mlptext">A už se mu po lících kutálely dvě velikánské slzičky. Marné ho
bylo chlácholit a říkat, ale ale, děťátko, a povídat mu o koníčkovi, a kde je
vláček, až mu Cissy, která si vždycky věděla rady, strčila do pusy dudlík od
láhve a hned se pohánek utišil.</p>

<p class="mlptext">Gerty si říkala, ať se proboha s tím vřeštidlem klidí domů a necuchají
jí nervy, stejně už nemá být v tuhle dobu venku a ta protivná dvojčata
jakbysmet. Zahleděla se do dáli na moře. Bylo jako ty obrázky, co ten chlap
barevnými křídami maluje na chodník, škoda je tam nechat, až se nadobro smažou,
už se smráká a táhnou mraky a na Howthu svítí maják Bailey a pěkně zní hudba a libě
zavání z kostela to pálené kadidlo. Zírala a najednou jí to škublo srdcem. Ano,
hledí na ni, a to významně. Spaluje ji zrakem, jako by ji zpytoval, jako by jí
četl v duši. Oči má báječné, skvěle výrazné, ale dá se jim věřit? Lidé bývají
divní. Z tmavých očí a bledé intelektuálské tváře hned hádala, že to bude
cizinec, úplný Martin Harvey, miláček návštěvnic odpoledních představení, jak
ho má na fotografii, až na ty kníry, ty má raději, protože divadlu zas tolik
nefandí jako Winny Rippinghamová, ta kvůli jedné hře pořád chce, aby se obě
strojily stejně, ale z místa, kam se posadila, nerozezná, jestli má nos orličí,
nebo drobet ohrnutý. Nosí hluboký smutek, to je vidět, a do obličeje má vepsaný
tísnivý žal. Co by za to dala, kdyby věděla jaký. Hledí na ni upřeně, nehnutě a
viděl ji odkopnout míč, a když opatrně přehodí střevíce špičkami dolů, třeba na
nich zahlédne světle ocelové sponky. Ještě že jí něco řeklo, vem si průsvitné
punčochy, třeba zastihneš Reggyho Wylieho, ale kdepak tomu je konec. O čem
tolikrát snila, je tady. Jen <span class="mlpznakkurziva11b">o</span> <span class="mlpznakkurziva11b">něho</span> stojí a tváří se radostně, protože ho
potřebuje, protože pudově cítí, že je jako žádný jiný. Celým dívčím srdcem
tíhne k němu, k svému vysněnému choti, protože naráz poznala, že je to on.
Jestli trpěl, jestli na něm bylo víc hřešeno, než zhřešil, jestli je sám
hříšník a špatný chlap, co na tom. Aťsi je protestant nebo metodista, jestli ji
má doopravdy rád, ona ho obrátí jako nic! Některé rány se hojí jen srdečním
balzámem. Ona je žena, jak má být, žádná taková odženštěná větroplaška, a zná
jich dost, co jezdí na kole a vystavují na odiv, co nemají, ona naopak dychtí
všechno poznat a všechno odpustit, jen když se jí podaří, aby si ji zamiloval a
zapomněl na to, co bylo. Snad ji pak vroucně obejme, jako pravý muž, a pevněji,
hebounkou, k sobě přitiskne, a pomiluje svou panenku, svou znejmilejší.</p>

<p class="mlptext">Útočiště hříšníků. Potěšení zarmoucených. <span class="mlpznakkurziva11b">Ora pro nobis.</span> Trefně bylo řečeno, že kdo ji s důvěrou
a vytrvalostí prosí, nebude opuštěn ani oslyšen: a právem je také útočištným
přístavem zarmoucených, protože jí sedmero bolestí probodlo srdce. Gerty si
představila, jak to v kostele vypadá, osvětlená barevná okna, svíce, květiny a
modré korouhve mariánské družiny, u oltáře asistuje otec Conroy kanovníku O’Hanlonovi
a se sklopeným zrakem sem tam přenáší to a ono. Vypadá skoro jako světec a zpovědnici
má tak tichou a čistou a tmavou a ruce jak z bílého vosku, a jestli z ní bude
dominikánka v bílém hábitu, třeba k nim přijde do kláštera na novénu sv.
Dominika. Řekl jí tehdá, když mu o tom ve zpovědi řekla a samým strachem, že ji
uvidí, zrudla až do kořínků vlasů, ať si z toho nic nedělá, že je to pouhý hlas
přírody a přírodním zákonům ve vezdejším životě podléháme všichni a že to není
hřích, protože to vyplývá z ženské přirozenosti od Boha zřízené a že sama Panna
Maria řekla archandělu Gabrielovi, staniž mi se podle slova tvého. Je tak
vlídný a svatý, kolikrát si už říkala, že by mu měla vyšít čajovou panenku s květinovým
vzorem a krajkovým ryškem nebo mu věnovat hodiny, jenže jak si všimla,
zlatobílé hodiny už na krbu mají, i s kanárkem, který vychází z domečku a hlásí
čas, zašla si tam kvůli květinám na čtyřicetihodinovou adorační pobožnost,
těžko vědět, co mu věnovat, snad album barevných pohledů na Dublin nebo jiné
město.</p>

<p class="mlptext">Ta mizerná dvojčata se už zase pohádala a Jacky zahodil míč k moři
a oba se za ním rozběhli. Spratkové, protivní jak činže. Někdo by jim měl
nařezat, co se do nich vejde, aby už oba dali pokoj. Cissy a Edy na ně houkly,
ať se vrátí, bály se, aby se neoctli v přílivu a neutonuli.</p>

<p class="mlptext">– Jacky! Tommy!</p>

<p class="mlptext">Kdepak! Jako když hrách na stěnu háže. I prohlásila Cissy, že
je už víckrát s sebou nevezme. Vymrštila se a zavolala a po svahu se kolem něho
rozběhla dolů, až jí vlasy vlály, být jich víc, barvu by měly obstojnou, jenže
ať do nich vtírala nevímjaké vodičky, další jí nenarostly, nebylo to v jejich
moci, a tak jim dala pokoj. Uháněla jako houser, div si nenatrhla sukni, nosila
ji úzkou, Cissy Caffreyová byla totiž uličnice, a kde se mohla trochu
blýsknout, dělala psí kusy, a protože běhat uměla, běžela tak, aby jí viděl
rozevlátý podolek a notný kus hubených stehen. Nic by neškodilo, kdyby na těch
křivých francouzských podpatcích, co nosí, aby byla vyšší, náhodou o něco
klopýtla a natáhla se jak široká tak dlouhá. <span class="mlpznakkurziva11b">Tableau!</span><a href="../Text/odysseus_012.html#_ftn182" title="" class="pcalibre1 pcalibre msofootnotereference calibre16" id="_ftnref182"><i class="calibre1">[182]</i></a> To by ten
pán spatřil rozkošnou výstavu.</p>

<p class="mlptext">Královno andělů, královno patriarchů, krákovno proroků, všech svatých,
tak prosili, královno posvátného růžence, a potom otec Conroy podal kanovníku O’Hanlonovi
kadidelnici, ten do ní nasypal kadidlo <span class="calibre17">a okouřil
Nejsvětější svátost a Cissy Caffreyová dohonila dvojčata a ruka</span> jí
svrběla, že jim vlípne mlaskavý pohlavek, ale nevlípla, napadlo ji, že je on
třeba pozoruje, ale to se náramně mýlila, protože Gerty i bez dívání viděla, že
z ní nespouští oči, a potom kanovník O’Hanlon podal kadidelnici zpátky otci Conroyovi,
poklekl a zvedl zrak k Nejsvětější svátosti a sbor spustil <span class="mlpznakkurziva11b">Tantum ergo</span><a href="../Text/odysseus_012.html#_ftn183" title="" class="pcalibre1 pcalibre msofootnotereference calibre16" id="_ftnref183"><i class="calibre1">[183]</i></a> a ona podle spádu hudby <span class="mlpznakkurziva11b">Tantumer gosa cramen turn</span> do taktu komíhala
nožkou. Tři šilinky jedenáct ji ty punčochy u Sparrowa v George’s Street stály
v úterý, ba ne, v pondělí před Velikonocemi a jsou bez kazu, proto se on dívá
na ně, průsvitné, a ne na ty její ubohé, co nemají tvar ani fazónu (je to od ní
ale drzost!), protože má oči v hlavě a sám pozná, jaký je to rozdíl.</p>

<p class="mlptext">Cissy šlapala s dvojčaty i s míčem po pláži, klobouk po tom
běhu pošoupnutý nakřivo, vlekla kluky za sebou, úplná polednice, chatrná,
teprve před čtrnácti dny koupená blůza se jí na zádech nadouvala jak hadr,
krátká sukýnka na ní plandala jak na hastroši. Gerty si na chvilinku sundala
klobouk, že si přihladí vlasy, a tak hezkou, roztomilou hlavu s ořechově
hnědými copy snad žádná dívka na ramenou nenosila, věru oslnivý obrázek, až k zbláznění
líbezný. Lán světa by člověk ušel, než by našel takový účes. Nic by za to
nedala, že mu oči bleskly uznalým obdivem, až se jí nad tím všechny nervy
rozehrály. Nasadila si klobouk, aby zpod obruby lépe viděla, a ještě rychleji
komíhala střevíčkem s přezkou, neboť se jí zatajil dech, jak tajně zahlédla
výraz jeho očí. Uhrančivě se na ni dívá jako had na kořist. Ženský pud jí
napovídal, že ho rozvášnila, a při tom pomyšlení ji od hrdla po čelo zalil
palčivý ruměnec, až jí líbezný obličej zaplál jako nádherná růže.</p>

<p class="mlptext">Všimla si toho taky Edy Boardmanová, ta totiž staropanensky
přes brejle po Gerty s úsměvem pošilhávala a přitom dělala, že krmí děcko.
Štiplavá jak komár je a vždycky bude, však ji nikdo nemůže vystát, protože
strká nos do toho, po čem jí nic není. Promluvila na Gerty:</p>

<p class="mlptext">– O čempak přemýšlíš?</p>

<p class="mlptext">– O čem? odpověděla a úsměv zdůraznila bělostnými zuby. Tak se
mi zdálo, že je dost pozdě.</p>

<p class="mlptext">Říkala si, ať se už proboha s těmi usmrkanými dvojčaty a s maličkým
u všech všudy klidí domů, proto jim tak šetrně naznačila, že je dost pozdě.
Když pak k nim došla Cissy a Edy se jí zeptala, kolik je hodin, slečna Cissy jí
klidně odsekla, půl deváté bez půl páté dvě a půl třetí. Edy to přece jen
chtěla vědět, protože se měli brzo vrátit.</p>

<p class="mlptext">– Počkej, řekla Cissy, zeptám se támhle strýčka Petra, kolik
má na svých cibulích.</p>

<p class="mlptext">Šla tedy za ním, a když ji viděl přicházet, zahlédla, jak
vytáhl ruku z kapsy, celý znervózněl, pohrával si s řetízkem a koukal na
kostel. Vášnivý sice je, všimla si Gerty, ale umí se úžasně ovládat. Chvíli byl
tak okouzlen krásou, že třeštil oči, a vzápětí se proměnil v klidného, usedlého
pána, kterému ze všech rysů ušlechtilé podoby hledí zdrženlivost.</p>

<p class="mlptext">Cissy mu řekla, ať promine, ale byl by tak laskav a řekl jí,
kolik je, a Gerty zahlédla, jak vytahuje hodinky, poslouchá a zdvíhá hlavu a odkašlává
si, prý se mu bohužel hodinky zastavily, ale jak se mu zdá, bude po osmé,
protože už zapadlo slunce. Hlas mu zněl kultivovaně, mluvil sice úsečně, ale v zladěných
tónech se ozýval náznak tremola. Cissy, že moc děkuje, vrátila se k nim a vyplázla
jazyk, že prý se strýčkovi vodotrysk porouchal.</p>

<p class="mlptext">Zazpívali druhou sloku <span class="mlpznakkurziva11b">Tantum ergo</span>
a kanovník O’Hanlon znovu povstal, okouřil Nejsvětější svátost, poklekl a řekl
otci Conroyovi, že od jedné svíce chytají květiny, a otec Conroy povstal a hned
to napravil a ona se dívala, jak pán natahuje hodinky a poslouchá strojek, a stále
víc komíhala do taktu nožkou. Stmívalo se, ale bylo ještě vidět, a jak
natahoval hodinky či co, pořád se díval, potom je všoupl do vesty a ruce zas
strčil do kapsy. Cítila, jak na ni dotírá jakési vzrušení, podle pálení kůže na
hlavě a svědění pod šněrovačkou poznala, že to zas na ni jde, zrovna jako když
si posledně vzhledem k novoluní zastřihovala vlasy. Znovu na ni upíral tmavý
zrak, jeden po druhém hltal její obrysy, doslova se jí klaněl jak na oltáři.
Jestli se kdy v mužově vášnivém pohledu zračil neskrývaný obdiv, na jeho tváři
ho bylo zřetelně znát. Nad tebou, Gertrudo MacDowellová, ty to víš.</p>

<p class="mlptext">Edy se chystala k odchodu, však už měla načase, a jak si Gerty
všimla, ten jemný náznak na ni přece zapůsobil, protože po pláži až k tomu
místu, kde vytlačí kočárek nahoru, to má daleko, a Cissy sundala dvojčatům
čapky a přičísla jim vlasy, bodejť, to aby sama vypadala půvabně, a kanovník O’Hanlon
povstal, až se mu pluviál na krku vzpříčil, a otec Conroy mu podal rubriku a on
z ní přečetl <span class="mlpznakkurziva11b">Panem de coelo praestitisti eis</span><a href="../Text/odysseus_012.html#_ftn184" title="" class="pcalibre1 pcalibre msofootnotereference calibre16" id="_ftnref184"><i class="calibre1">[184]</i></a> a Edy a Cissy
se pořád dohadovaly, kolik uhodilo, a jí se taky ptaly, jenže Gerty jim
oplácela stejnou mincí a odpovídala s mrazivou uhlazeností, a tu se jí Edy
zeptala, cože je tak nešťastná, to jí dal milánek košem? Gerty sebou trhla. Z očí
jí šlehl studený záblesk, který vydal za kupu bezmezného opovržení. Zabolelo ji
to. Ano, hluboko se jí to dotklo, protože Edy umí říkat věci, o nichž ví, že
raní, ta kočka zatrachtilá. Gertiny rty se rozchlíply a málem to slovo
pronesly, jenže podačila vzlyk, který se jí dral do hrdla, napohled tak
štíhlého, tak dokonalého, o jakém se ani umělci nesní. Milovala ho víc, než on
tuší. Jako všichni mužští stejně přelétavý falešník a věrolomník nikdy
nepochopí, čím jí byl, a do modrých očí ji zaštípaly slzy. Obě ji nelítostně
očima zpytovaly, ale ona se nedala a zálibně blýskla pohledem po svém novém
úlovku tak, aby to viděly.</p>

<p class="mlptext">– Kdepak, odsekla se smíchem Gerty a pyšně pohodila hlavou, já
dostanu, koho chci, protože je přestupný rok.</p>

<p class="mlptext">Jako křišťál jasně zazněla její slova, melodičtěji než vrkot
holubicí, ale přitom mrazivě proťala mlčení. Z jejího mladistvého hlasu bylo
znát, že s ní nejsou žerty. Pana Reggyho, toho floutka a nuzáka, klidně odkopne
jako smetí a navždy ho pustí z hlavy a jeho pitomou pohlednici roztrhá na
cucky. A jestli se k ní někdy opováží hlásit, jediným pohrdlivým pohledem ho
usadí. Slečinka Edy náramně schlípla a z toho, jak se kaboní, Gerty poznala,
jak soptí, třebaže to, potvora jedna, zakrývá, protože ťafka za tu malichernou
žárlivost ji ťala do živého, však ony vědí, že je nad to povznesena, že je z jiného
světa, že k nim nepatří a ještě někdo jiný že to ví a vidí, a ať se dají
vycpat.</p>

<p class="mlptext">Edy urovnala Boardmanovic maličkého, že už půjdou, a Cissy
poskládala míč a lopatky a kyblíčky, však už je čas, protože na mladého pána
Boardmana číhá Ťoupalík, a Cissy mu zas řekla, že už jde Bubák a maličký půjde
hajat, a maličký vypadal tak roztomile a tak se veselýma očkama culil, že ho
jen tak z legrace šťouchla do buclatého bříška, a maličký ani neřekl s dovolením
a vyklopil pozdrav na zbrusu nový bryndáček.</p>

<p class="mlptext">– Můj ty smutku! pokárala ho Ciss. Zničil si bryndáček.</p>

<p class="mlptext">Menší <span class="mlpznakkurziva11b">contretemps</span><a href="../Text/odysseus_012.html#_ftn185" title="" class="pcalibre1 pcalibre msofootnotereference calibre16" id="_ftnref185"><i class="calibre1">[185]</i></a> si
vyžádal její pozornost, ale než bys řekl švec, už tu maličkost srovnala.</p>

<p class="mlptext">Gerty potlačila tlumený výkřik a nervózně si odkašlala a Edy
se zeptala, co to bylo, a Gerty málem odsekla, už to ulítlo komínem, jenže ona
se vždycky chovala jemnocitně, a tak to taktně obešla a řekla, že je požehnání,
protože zrovna v tu chvíli se z věže na pokojnou pláž rozklinkal zvonek,
protože kanovník O’Hanlon s velem, které mu otec Conroy přehodil přes ramena,
stanul u oltáře, v rukou Nejsvětější svátost, a udílel požehnání.</p>

<p class="mlptext">Jaký to jímavý výjev tam v houstnoucím soumraku, poslední
pohled na Erin, tklivé zvuky klekání a s ním zároveň z břečťanem obrostlé
zvonice vylétl do šera netopýr, lítal sem a tam a stýskavě kničel. V dáli
viděla světla majáku, tak malebná, že měla chuť vyvést je pastelkami, protože
se dělají líp než člověk, a brzo se vydá na pochůzku lampař od
presbyteriánského kostela po setmělé Tritonville Avenue, kde se procházejí
párky, a rozsvítí jí lampu vedle okna zrovna tam, kde dřív bez držení zatáčel
na kole Reggy Wylie, jak o tom četla v <span class="mlpznakkurziva11b">Lampáři</span>
od slečny Cumminsové, autorky <span class="mlpznakkurziva11b">Mabel Vaughanové</span>
a jiných povídek. Gerty mívala totiž sny, o nichž nikdo nevěděl. Ráda četla
poezii, a když dostala od Berty Supplové darem ten pěkný památník s korálově
růžovou vazbou na zapisování myšlenek, uložila si ho do zásuvky stolku, nijak
sice přepychového, zato pečlivě hleděného a čistého. Tam schovávala své dívčí
poklady, želvovinové hřebeny, odznak mariánské družiny, voňavku z bílých růží,
brvolín, alabastrovou pudřenku a různobarevné stužky na převazování vypraného
prádla, a fialovým inkoustem, koupeným u Helyho v Dame Street, měla zapsáno
pár krásných myšlenek, protože psát poezii dovede, jen to umět vyjádřit, jako v
té básni, která k ní tak hluboce promlouvá, že si jí opsala z novin, které
jednou večer našla obalené kolem květináče. <span class="mlpznakkurziva11b">Jsi
skutečný, můj ideále?,</span> tak ji nadepsal Louis J. Walsh z Magherafeltu, a dál
bylo něco: <span class="mlpznakkurziva11b">jestlipak někdy, soumraku?</span>
Kolikrát jí krása poezie, v své pomíjivé spanilosti tak smutná, zamžila oči
zamlklým tichým pláčem nad tím, že jí léta míjejí jedno po druhém, a kromě toho
jednoho povědomého nedostatku před žádnou si nezadá a ten úraz utrpěla cestou z
Dalkeyského kopce a všemožně ho zatajuje. Však ono to skončí. Až uvidí v jeho
očích čarovné kouzlo, nic ji nezadrží. Láska si nedá poroučet. Obětuje se mu.
Její snahou bude sdílet jeho myšlenky. Bude mu na světě vším a život mu ozlatí
blahem. Jde o jednu veledůležitou věc a ona přímo prahne dovědět se, jestli je
ženatý, nebo vdovec, kterému žena umřela nebo s ní zažil tragédii jako ten
šlechtic cizího jména z kraje zpěvu, který ji musel dát zavřít do blázince,
krutý z pouhé lásky. Ale i kdyby – co potom? Záleželo by na tom? Její zjemnělá
povaha se všeho hrubého leká. Štítí se těch individuí, těch padlých ženštin z pěšiny
kolem Dodderu, co chodí s vojáky a sprosťáky, nedbají na dívčí čest a zahazují
se, až je nakonec odvedou na komisařství. Ne, ne: to ne. Navzdory konvencím
Společnosti s velkým s budou jen přáteli jako dospělý bratr se sestrou bez toho
ostatního. Třeba nosí smutek za dávnou lásku z nepamětné doby. Však ona rozumí.
Vynasnaží se ho pochopit, protože muži jsou každý jiný. Dávná láska čeká, čeká,
bílé ručky vzpíná, modré oči úpěnlivě upírá. <span class="calibre17">Srdíčko
moje! Půjde za svým snem lásky, za hlasem srdce, které jí říká, že on je její
všechno, že je na světě jediný, vždyť dát se vést láskou je nejlepší způsob.
Všechno ostatní je jí lhostejné. Děj se co děj, ona zůstane nespoutaná,
nezkrotná, volná.</span></p>

<p class="mlptext">Kanovník O’Hanlon vložil nejsvětější svátost zpátky do
svatostánku a sbor zazpíval <span class="mlpznakkurziva11b">Laudate Dominum omnes
gentes</span><a href="../Text/odysseus_012.html#_ftn186" title="" class="pcalibre1 pcalibre msofootnotereference calibre16" id="_ftnref186"><i class="calibre1">[186]</i></a><span class="mlpznakkurziva11b">,</span> potom dvířka od svatostánku zamkl, protože už
bylo po požehnání, a otec Conroy mu podal kvadrátek, aby si ho nasadil, a ta
zlostnice Edy se jí zeptala, jestli nepůjde, ale tu křikl Jacky Caffrey:</p>

<p class="mlptext">– Podívej, Cissy!</p>

<p class="mlptext">Všichni se dívali, jestli to není blýskavice, ale Tommy to
zahlédl i za stromy u kostela, bylo to modré, potom zelené a fialové.</p>

<p class="mlptext">– Je to ohňostroj, řekla Cissy Caffreyová.</p>

<p class="mlptext">Horempádem se všichni po pláži rozběhli podívat se za domy a za
kostel, Edy tlačila kočárek s Boardmanovic maličkým a Cissy držela Tommyho a Jackyho
za ruce, aby neupadli.</p>

<p class="mlptext">– Pojď, Gerty, volala Cissy. Je to bazarový ohňostroj.</p>

<p class="mlptext">Gerty však byla neoblomná. Dát se od nich komandovat ji ani
nenapadne. Ať si běží jak splašené, ona zůstane sedět, řekla tedy, že odtamtud,
kde sedí, je taky vidět. Zrak vpitý do ní jí rozbušil tepny. Zahleděla se na
něho, utkala se s jeho pohledem a tu se jí rozbřesklo. Z toho obličeje žhne
vášeň, vášeň zamlklá jako hrob, a tou vášní si ji přivlastnil. Konečně jsou
sami, nikdo už neslídí a nešpičkuje, on ji, to ví, do smrti nezklame, pevný,
ryzí muž, od hlavy k patám muž nezdolně čestný. Nahnula se dozadu za
ohňostrojem, a aby při dívání neupadla, rukama si obemkla koleno a jen on to
vidí a ona, jak odkrývá půvabná, krásně modelovaná lýtka, pružně hebká a lahodně
zaoblená, a připadalo jí, že slyší, jak mu srdce vynechává a jak sípá, dost
toho ví o vášni takových horkokrevných mužů, Berta Supplová jí jednou přísně
důvěrně vyprávěla a musela jí odpřisáhnout, že jakživa ani muk o tom pánovi z úřadu
pro odstranění přelidněnosti bytů, co u nich bydlí v podnájmu, že má z novin
vystříhané obrázky baletek a kankánových tanečnic a že dělá něco dost
neslušného, co si člověk někdy v posteli představuje. Proti tomu je tohle něco
docela jiného, rozdíl je v tom, že přímo cítí, jak si přitahuje její tvář a hezkými
rty se jí horce dotýká. Ostatně když před manželstvím nespácháš to druhé,
dostaneš rozhřešení, a na kněze by měly chodit ženy, ty by to i bez dlouhých
výkladů pochopily a Cissy Caffreyová taky mívá ten zasněný výraz, jéje, ona
tedy taky, a Winny Rippinghamová je jak posedlá po hereckých fotkách a je to
ostatně tím, že to zas na ni jde.</p>

<p class="mlptext">Jacky Caffrey křikl, ať se podívají, už letí další, nahnula se
tedy dozadu a měla modré podvazky sladěné s průsvitnými punčochami a všichni
ji viděli a křičeli, podívej tamhle, aještě víc se nahnula za ohňostrojem a sem
a tam poletovalo vzduchem něco divného, něco hebkého a tmavého. A uviděla, jak
nad stromy stoupá vzhůru svítívá koule, v napjatém tichu ani nedýchali
vzrušením, jak stoupá výš a výš, a aby ji tam vysoko, vysoko, téměř v nedohlednu
uviděla, nezbylo jí než nahnout se ještě víc dozadu a z toho zaklonění božsky,
úchvatně zčervenala a on uviděl i to další, batistové kalhotky, z tkaniva tak
lichotně přiléhavého, lepší než ty dlouhé zelené, protože jsou bílé, stojí
čtyři šilinky jedenáct, dovolila mu to a viděla, že je vidí, a koule vystoupla
tak vysoko, že na chvíli zmizela z očí, a ona se po celém těle třásla od toho,
jak se nahýbá, takže ji úplně vidí až nad kolena, kam nikdo ani na houpačce,
ani při šplouchání, a ona se za to nestydí a on taky ne, že jí tak necudně
nakukuje dovnitř, protože tomu, co se před ním podivuhodně odhaluje, neodolá a stále
se dívá, dívá. Tak ráda by na něho tlumeně zavolala, rozpřáhla po něm sněhobílé
útlé paže, ucítila na bílém čílku jeho rty, vyrazila panensky milostný vzlyk,
přiškrcený, z hloubi duše vyrvaný vzlyk, vzlyk rozléhající se po věky. A tu
vylítla raketa a bác práskla naslepo a Ach! svítivá koule se rozprskla a bylo
to jako sten Ach! a kdekdo uneseně zasténal Ach! Ach! a vyřinul se z ní lijavec
zlatého vlásčitého chmýří, to se rozdrolilo a hle! se zlatými hvězdami padaly
zelenavě rosné, Ach, to je požitek! Ach, tak lahodný, líbezný, lahodný!</p>

<p class="mlptext">Všechno se pak v šedém vzduchu rosně rozpustilo: všechno
zmlklo. Hle! Rázně se narovnala a vrhla po něm pohled, jímavý pohled bědného
zahanbení, plaché výčitky, až se nad ním začervenal jako nějaké děvče. Opíral
se vzadu o balvan. Mlčky, se sklopenou hlavou stojí před těmato bezelstnýma
očima Leopold Bloom (je to totiž on). Jak zvířecky se zachoval! Už zase? Čistá
neporušená dušička se na něho obrátila, a jak on jí, ničema, odpověděl.
Zachoval se jako úplný sprosťák. Zrovna on! A přece je v těch očích nesmírná
hojnost milosrdenství, ba i slůvko odpuštění, třebaže zbloudil a pochybil a zhřešil.
Má o tom dívka sama vyprávět? Kdepak, ani za nic. Je to jejich tajemství,
výhradně jejich, jsou v tom zahalujícím šeru sami a nikdo to na ně neví a nepoví,
leda ten maličký, večerem hebce poletující netopýr, a maličtí netopýři
nežalují.</p>

<p class="mlptext">Cissy Caffreyová hvízdla, jak hvízdají kluci na fotbalovém
hřišti, aby bylo vidět, co všechno umí: a potom křikla:</p>

<p class="mlptext">– Gerty! Gerty! My už jdeme. Tam dál je taky vidět.</p>

<p class="mlptext">Na něco Gerty připadla, na drobnou milostnou lest. Sáhla do
kapsičky a vytáhla vatu a v odpověď zamávala, aby to ovšem on nepostřehl, a zas
ji zastrčila. Jestlipak je on taky zdaleka, takže. Vstala. Je to rozloučení?
Ne. Musí jít, ale sejdou se tam zas a do té doby, do zítřka bude o svém
včerejším snu snít. Vztyčila se v celé výši. V posledním nyvém pohledu se
jejich duše setkaly a podivně rozzářeným, až do srdce pronikajícím zrakem
zaníceně ulpěl na její tvářičce, líbezné jako květ. Unyle se pousmála, líbezně
odpouštějícím úsměvem, úsměvem téměř plačtivým, a tak se rozešli.</p>

<p class="mlptext">Bez ohlédnutí šla po hrbolaté pláži za Cissy, Edy, Jackym a Tommym
Caffreyovými, za Boardmanovic maličkým. Stmívalo se a na pláži bylo plno kamení
a dříví a kluzkých chaluh. Kráčela s jistou sobě vlastní klidnou důstojností,
přitom opatrně a zvolna, protože Gerty MacDowellová je…</p>

<p class="mlptext">Těsné střevíce? Ne. Ona je chromá. Ach!</p>

<p class="mlptext">Pan Bloom ji pozoroval, jak se belhá pryč. Nešťastné děvče.
Proto zůstala trčet a ostatní běží jak o závod. Už z jejích rysů jsem na něco
hádal. Zhrzená kráska. U ženy je tělesná vada desetkrát horší. Zato jsou pak
způsobnější. Dobře, že jsem to nevěděl, když se mi vystavovala. Maličká
chlípnice, málo platné. Co na tom. Všetečná jako jeptiška nebo černoška nebo
nějaká brejlatá. Ta šilhavá je mlsná. Nejspíš má před měsíčky, bývají z toho
podrážděné. Taky mě dnes bolí hlava. Kampak jsem dal ten dopis? Ano, už to mám.
Všelijaké bláznivé choutky. Olizují mince. Děvče z Tranquilly, co rádo čichalo
k petroleji, jak mi ta jeptiška vyprávěla. Panny snad nakonec zešílejí. Sestra?
Kolikpak dublinských žen je dnes má? Marta, ta. Dá se to tušit. To ten měsíc.
Proč tedy nemívají všechny čmýru v stejnou dobu, pod stejným měsícem. Nejspíš
to záleží na tom, kdy se narodily. Nebo zas všechny začnou stejně a pak se
rozejdou. Někdy je mívají Molly a Milly zároveň. Vyšel jsem z toho dobře. Ještě
štěstí, že jsem to neudělal ráno v koupeli nad jejím hloupým dopisem já Tě
vytrestám. Odškodnil jsem se za to, co mi ráno provedl ten tramvaják. Ten
podfukář M’Coy, co mě zastavil a mluvil o ničem. Jeho žena prý sehnala na
venkově angažmá kufr, hlas jí skřípe jako oškrt. Vděčný i za málo. Laciné.
Stačí říct. Samy o to stojí. Je to u nich přirozená choutka. V houfech se večer
co večer valí z kanceláří. Raděj zdrženlivě. Tvař se lhostejně a přihrnou se
samy. Jako mouchy na lep. Ach. Škoda, že se nevidí, jaké jsou. Sen o naditých
kalhotách. Kdepak to bylo? Aha, už vím. V mutoskopu v Capel Street: jen pro
muže. Všetečný švec. Willyho klobouk, a co s ním dívky provádějí. Jsou to
skutečné momentky, ty dívky, nebo je to švindl? Hlavní je <span class="mlpznakkurziva11b">lingerie</span><a href="../Text/odysseus_012.html#_ftn187" title="" class="pcalibre1 pcalibre msofootnotereference calibre16" id="_ftnref187"><i class="calibre1">[187]</i></a><span class="mlpznakkurziva11b">.</span> V nedbalkách jí ohmatával bujné obliny. Taky
je vzrušuje, když jsou. Jsem čistá, pojď mě zašpinit. A taky rády jedna druhou
strojí k oběti. Milly se raduje z Mollyiny nové blůzy. Napoprvé. Všechno si
navléknou, aby to zas mohly svléct. Molly. Pročpak jsem jí koupil fialové
podvazky. Však my taky: jakou měl kravatu, pěkné ponožky a kalhoty dole s manžetou.
Ten večer, co jsme se sešli, měl na nohou kamaše. Pěkná košile mu svítila pod
jakpak se to jmenuje? z černého jantaru. S každým vytaženým špendlíkem prý žena
pozbývá kus půvabu. Sešpendlená. Marii vypad špendlík z kalhotek. Pro někoho se
vyfrndila. K jejich půvabu patří paráda. V tu chvíli, kdy jsi na stopě
tajemství, se před tebou promění. Jen na východě ne: Marie, Marta: nyní jako
kdysi. Žádná vážná nabídka se neodmítá. Však taky neměla naspěch. Když mají,
tak se za mládencem hrnou. Na schůzku nezapomenou. Třeba jdou hledat štěstí.
Věří v náhodu, protože stejně jako ony. Druhé si ji zas dobírají. Školní
kamarádky, paže kolem krku nebo ruce sepjaté všemi deseti, v klášterní zahradě
se líbají nebo si šuškají nicotné tajnosti. Do běla vydrhnuté jeptišky, v chladném
kokrhelu a s růžencem se procházejí, mstivé za to, co samy nesmějí. Ostnatý
drát. Rozhodně mi napiš. Já ti taky napíšu. Viď, že napíšeš. Molly a Josie
Powellová. Jen se objeví ten pravý, vídají se pak jednou za uherský měsíc. <span class="mlpznakkurziva11b">Tableau!</span> Propánička, koukejme se. Jak se máš? Co
pořád děláš? Pusu, to jsem ráda, pusu, že tě vidím. Zpytují se, jak sešly.
Vypadáš báječně. Sesterské duše cení na sebe zuby. Kolik jich ještě máš? Na
lžičce vody by jedna druhou utopila.</p>

<p class="mlptext">Och!</p>

<p class="mlptext">Když to na ně trhne, jsou z nich ďáblice. Přímo ďábelsky
nerudně se pak tváří. Kolikrát mi Molly řekla, jaká na ní leží tíha. Poškrab mě
na chodidle. Ach, tak! Báječné. Sám to taky cítím. Neškodí občas si pohovět.
Jestlipak v tu dobu stojí za to s nimi chodit. Po jedné stránce to dává jistotu.
Mléko se z toho srazí, struny popraskají. Někde jsem četl, že i zahradní
rostliny zvadnou. Ostatně, když prý na některé zvadne květina, je to záletnice.
To jsou všechny. Nejspíš měla pocit, že já. Když má člověk ten pocit, setká se
s tím, co cítí. To jsem se jí líbil nebo co? Ony hledí na šaty. Hned na člověku
poznají, že jde na zálety: podle límce a manžetových knoflíků. Inu, kohouti a lvi
zrovna tak a taky jeleni. Jindy zas se jim třeba zamlouvá rozvázaná kravata a podobně.
Kalhoty? Co kdybych tak byl přitom? Ba ne. Žádné hrhr. Násilí nemají rády.
Potmě ji zlíbat a už ani muk o tom. Něco ve mně viděla. Copak asi. Raděj mě,
jak jsem, než nějakého veršotepce s napomádovanou kšticí a s šístkou přes
pravé oko. Na výpomoc při literární práci. V mých letech se musí dbát na
vzhled. Z profilu jsem se jí neukázal. Jenže člověk neví. Fešandy si berou
ošklivce. Kráska a zvíře. Jak bych ostatně mohl, když Molly. Sundala klobouk a ukázala
mi vlasy. Koupila si ho schválně s širokou obrubou, aby jí zakrýval obličej,
kdyby někoho potkala, kdo ji zná, hned sklopí hlavu nebo přivoní ke kytce.
Vlasy jí v rujnosti čpí. Když jsme se v Holles Street octli na holičkách,
dostal jsem za Mollyiny vyčesané vlasy deset šilinků. Proč ne? Třeba jí něco
dal. Proč ne? Pouhý předsudek. Stojí za deset, patnáct, bavíc, za libru. Cože?
To si myslím. Pro nic za nic. Rázný rukopis. Paní Marion. Nezapomněl jsem adresu
na dopise jako na tom lístku, co jsem psal Flynnovi? Tenkrát, jak jsem přišel k
Drimmiemu bez kravaty. To z rozčilení nad výstupem s Molly. Ba ne, už si
vzpomínám. Richie Goulding. Taky jeden. Leží mu v žaludku. Divné, že se mi
hodiny zastavily na půl páté. Prach. Čistí je olejem ze žraločích jater, udělám
si to sám. Ušetřím. To zrovna v tu chvíli on, ona?</p>

<p class="mlptext">Ach, on to udělal. Do ní. Ona to udělala. Hotovo.</p>

<p class="mlptext">Och!</p>

<p class="mlptext">Opatrně si pan Bloom upravil zvlhlou košili. Hrom aby do té
kulhavé ďáblice. Studí to a sliznatí. Nepříjemný důsledek. Jenže nějak se toho
člověk zbavit musí. Jim je to jedno. Cítí se možná polichoceny. Potom jdou domů
na chleba s mlíčkem a před spaním se s děcky pomodlí. Ty jsou ale. Vidět ji v skutečné
podobě, to není ono. Potřebuje jevištní výpravu: růž, kostým, postoj, hudbu.
Taky název. Milostné avantury hereček. Nell Gwynnová, paní Bracegirdlová, Maud
Branscombová. Opona jde nahoru. Měsíčný stříbrojas. Objeví se zadumaná děva.
Srdíčko, pojď mě zulíbat. A přece mám pocit. Dává to mužskému sílu. V tom to
vězí. Ještě že jsem si odlehčil, než jsem odešel od Dignamových. Toho moštu.
Jinak bych byl nemohl. Člověku je po tom do zpěvu. <span class="mlpznakkurziva11b">Lacaus esant taratara</span><a href="../Text/odysseus_012.html#_ftn188" title="" class="pcalibre1 pcalibre msofootnotereference calibre16" id="_ftnref188"><i class="calibre1">[188]</i></a><span class="mlpznakkurziva11b">.</span> Kdybych tak byl na ni promluvil. O čem? Špatný
nápad, když nevíš, jak rozhovor ukončit. Na něco se zeptáš a ony se hned ptají
na něco jiného. Hodí se to, když nevíš kudy kam. Úžasné, toť se ví, když
řekneš: dobrý večer a ona se na to chytí: dobrý večer. Ach, tehdá potmě navečer
na Appian Way málem jsem oslovil paní Clinchovou, ach, pokládal jsem ji za. Jú.
Tenkrát v noci to děvče v Meath Street. Všechny ty oplzlosti, co jsem jí kázal
říkat, ona je samozřejmě komolila. Tamtomu říkala moje prdelinka. Těžko najít
takovou co. Oj! Když se ti vtírají a ty jim neodpovíš, je to asi pro ně hrozné,
než nadobro zpustnou. Ruku mi políbila, když jsem jí přidal dva šilinky.
Papoušci. Zmáčkni knoflík a zakrákají. Škoda že mi řekla pane. Ach, ta její
ústa potmě! Ty, ženatý, se svobodnou! To ony rády. Brát muže vdané ženě. A pak
o tom slyšet řeči. U mě je to jináč. Jsem rád, když se zbavím ženy druhého. A nedojídám
mu vystydlý talíř. Ten chlap dnes u Burtona, co vyplivoval zpátky nedožvýkanou
chřupavku. Pořád mám v náprsní kapse ten prezervativ. Z toho je nejvíc
mrzutostí. Ale někdy se třeba hodí, kdožpak ví. Vstup. Všechno připraveno. Něco
se mi zdálo? A co? Nejhorší je počátek. Jak hned spustí jinou, když jim to není
po chuti. Zeptá se, jestli máš rád houby, protože znala jednoho pána a ten.
Nebo se tě zeptá, co to chtěl někdo říct, když se rozmyslel a přestal mluvit.
Jenže když spustím zhurta: já chci nebo tak nějak. Protože opravdu chci. A ona
taky. Jen ji urazím. Potom odprosím. Naoko budu po něčem hrozně toužit, potom
to z lásky k ní odbudu pláčem. To jim lichotí. Nejspíš přitom myslela na někoho
jiného. Co je na tom zlého? Jakmile přijde do rozumu, nic jiného jí nezbývá,
on, on a on. Způsobí to první polibek. Příznivý okamžik. Něco se v nich uvolní.
Celé zvláční, je to vidět z jejich kradmých pohledů. Nejlepší je nerozmýšlet.
Do nejdelší smrti si to pamatuji. Molly, poručík Mulvey, co ji líbal pod
maurskou hradbou tam u sadů. Bylo jí prý patnáct. Ale ňadra už měla vyvinutá.
Potom usnula. Bylo to po tom glencreeském banketu, když jsme jeli domů, ta
kanafasová hora. Ve spaní skřípala zuby. Pálil za ní taky purkmistr. Val
Dillon. Ten, co ho pak klepla mrtvice.</p>

<p class="mlptext">Je tamhle s nimi, dívá se na ohňostroj. Můj ohňostroj. Nahoru
jako raketa, dolů jako kolík. Ty děti, budou to dvojčata, čekají, co bude.
Chtějí být dospělé. Strojí se do matčiných šatů. Dost času, však poznají, jak
to na světě chodí. A ta snědá s čupřinou a černošskými ústy. Hned jsem věděl,
že umí hvízdat. Ústa má na to jak dělaná. Jako Molly. Proč ta nóbl běhna u Jammeta
měla závoj jen po nos. Byl byste tak laskav a řekl mi, prosím, kolik je hodin.
Povím ti, kolik je hodin, někde v tmavé uličce. Každé ráno si čtyřicetkrát
odříkej prach a broky, to je léčba na odulé rty. A jak se s tím kloučkem
mazlila. Divák nejlíp postřehne, oč jde. Ptákům, zvířatům a nemluvňatům ovšem
rozumějí. Jejich řemeslo.</p>

<p class="mlptext">Ani se neohlédla, jak šla po pláči. Tu radost mi neudělala. Ty
děvy, ty děvy, ty fešné plážové děvy. Pěkné oči měla, jasné. Oko se zvýrazňuje
spíš bělmem než panenkou. Věděla, že já? Bodejť. Seděla jako kočka, na kterou
pes nemůže. S takovým Wilkinsem, který na střední škole kreslil Venuši a přitom
vystavoval celé své příslušenství, se ženy hned tak nesetkají. Tomu že se říká
prostoduchost? Ubohý pitomec. Jeho žena se má co ohánět. Ty si nikdy nesednou
na lavičku s nápisem <span class="mlpznakkurziva11b">Čerstvě natřeno.</span> Oči
mají všude. Hledají pod postelí, co tam nenajdou. Chtěly by se k smrti polekat.
Koukají jak ostříž. Když jsem řekl Molly, jak švarný je ten člověk na rohu
Cuffe Street, a myslel si, že se jí třeba zalíbí, hned mě usadila, že má umělou
paži. A taky měl. Jak na to přijdou? U Rogera Greena bere písařka schody po
dvou, aby bylo vidět, odkud jí nohy rostou. Přechází to z otce na matku, totiž
na dceru. Mají to v krvi. Tak například aby nemusela žehlit, suší si Milly
kapesník na zrcadle. Na zrcadle si žena nejspíš všimne inzerátu. A když jsem ji
poslal k Prescottovi, aby Molly koupila paisleyovskou šálu, ostatně musím ten
inzerát, drobné přinesla domů v punčoše. Ta mrška. Nikdy jsem jí to neřekl. A jak
roztomile nosí balíčky. Mužské to vábí, taková maličkost. Zdvihne ruku, třepe jí,
nechá z ní vytéci krev, když jí zčervená. U koho ses to učila? U nikoho. To mám
od chůvy. Co ty toho vědí. Zrovna než jsme se odstěhovali ze západní Lombard
Street, bylo jí tři léta, seděla před Mollyiným toaletním zrcadlem. Mám pěknou
pusinku. Mullingar. Kdopak ví? Tak to na světě chodí. Studentík. Je rozhodně
pevnější v kramflecích než ta druhá. Ta nebyla k zahození. Bože, to jsem
mokrý. Ty diblíku jeden. Zaoblené lýtko. Průsvitné punčochy, napjaté k prasknutí.
Ne jako dnes ta maškara. A.E. Shrnuté punčochy. Nebo zas ta druhá v Grafton Street.
Bílé. Uf! Nána.</p>

<p class="mlptext">Bouchla raketa v podobě araukárie a se sršivým praskotem se
rozstříkla. Prsk a prsk, prsk, prsk. Cissy s Tommym běželi napřed podívat se,
za nimi Edy s kočárkem a potom za ohbím skal Gerty. Jestlipak se? Pozor! Pozor!
Vida! Přece se ohlédla. Sama to vycítila. Zlatíčko, viděl jsem tvou. Viděl jsem
celou.</p>

<p class="mlptext">Bože!</p>

<p class="mlptext">A přece mi to prospělo. Po Kiernanovi, Dignamovi, nějak v nedobré
kůži. Dík za tu úlevu. To je z <span class="mlpznakkurziva11b">Hamleta.</span>
Bože! Tolik se toho sešlo. Rozdráždění. Když se naklonila dozadu, až u kořene
jazyka mě to zabolelo. Člověk si neví s očima rady. Svatá pravda. Člověk se
může hůř zostudit. Ne jenom jalovým povídáním. Potom ti všechno povím. Ale
nějak jsme se spolu domlouvali. Nebo ne? Říkali jí Gerty. Ale třeba je to jméno
falešné tak jako moje a ta adresa Dolphin’s Barn pouhá smyšlenka.</p>

<p class="mlpversei">V Irishtownu žila s matkou, byla velmi hodná,<br/>
Jemina Brownová se jmenovala za svobodna.</p>

<p class="mlptext">Snad to místo mě na to přivedlo. Všechny jsou z jednoho těsta.
Péro si otírají o punčochu. Ale ten míč se k ní skutálel jako naschvál. Každá
kulka má svůj kvartýr. Ve škole jsem ovšem nikdy nehodil rovně. Vždycky
šejdrem. Stejně je to smutné, jen pár let jim to trvá, potom aby pořád jen myly
nádobí a brzo budou tátovy spodky Willymu akorát a valchářská hlína pro děcko,
když je drží a má dělat e-é. Krušná práce. Jejich spása. Záchrana od zlého.
Přirozenost. Umývají dítě, umývají mrtvolu. Dignam. Dětské ručky pořád kolem
krku. Kebulky, opičátka, zpočátku nesrostlé, v plenkách zkyslé mléko a zasmrádlý
tvaroh. Neměla dítěti dávat cucat prázdný prs. Má z toho větry. Paní
Beaufoyová, totiž Purefoyová. Musím se zastavit v nemocnici. Jestlipak je tam
ještě sestra Callanová. Párkrát nám přišla na noc pohlídat, když Molly hrála v kavárně.
Ten doktůrek O’Hare, všiml jsem si, jak mu kartáčovala kabát. A co paní
Breenová a paní Dignamová, taky byly kdysi na vdávání. Nejhorší to mají v noci,
jak mi u Městského erbu vyprávěla paní Dugganová. Muž se dopotácí opilý,
putykou smrdí jak tchoř. Ve tmě ti to čpí do nosu, puch zkyslých splašek. A ráno
se zeptá: to jsem měl včera večer v hlavě? Ale hubovat muže k ničemu nevede.
Kohouti se vrátí na hřad. Drží se jak klíště. Možná taky, že tady ženy chybují.
Molly, tu žádná nepřetrumfne. Jižní krev. Maurská. Taky postavou a vzhledem.
Ohmatával jí bujné. Jen ji srovnej s druhými. Žena zamčená v domě, kostra ve
skříni. Dovolte, abych vám představil svou. A vytasí se s nějakou zrůdou,
člověk neví, jak ji nazvat. Na ženě poznáš mužovu slabinu. Jenže takový je
osud, že se člověk zamiluje. Mají spolu tajemství. Někteří chlapi by byli dávno
na huntě, kdyby se jich nějaká ženská neujala. Nějaká pápěrka s mužem jako za
groš kudla. Vrána k vráně sedá. Někdy se jim děti vyvedou. Dvakrát nic je
jedna. Nebo zas sedmdesátiletý pracháč a nevěsta v rozpuku. V květnu svatba, v prosinci
lítost. Ta mokrota je protivná. Lepí se. Předkožka se neshrnula zpátky. Raději si
ji stáhnu.</p>

<p class="mlptext">Uf!</p>

<p class="mlptext">Jindy zas chlap jak hora a ženička mu sahá po kapsu u vesty.
Nadlouze a nakrátce. On kolohnát, ona drobeček. S těmi hodinkami je to divné.
Náramkové hodinky se vždycky pokazí. Není to snad nějakým magnetickým působením
na člověka, protože on zrovna v tu chvíli. Ano, nejspíš rovnou. Kocour není
doma, myši mají pré. Jednou, vzpomínám si, jsem nakoukl do Pill Lane. Tohleto
je ten magnetismus. Magnetismus vězí za vším. Tak třeba země přitahuje a sama
je přitahována. Tak vzniká pohyb. A co čas? Ten je, pokud trvá pohyb. Kdyby se
něco zastavilo, celý krám by ponenáhlu zůstal trčet. Tak je to uspořádáno.
Magnetická střelka ti prozradí, co se děje na slunci, na hvězdách. Kousínek
ocele. Když napřáhneš vidlici. Pojď. Pojď. Šup. To je muž a žena, bodejť.
Vidlice a ocel. Molly, on. Nastrojí se a pokukují a navádějí a ukazují a pořád
víc toho ukazují a ponoukají tě, jestli jsi chlap, zrovna jako když se ti chce
kýchnout, podívej se, jen se podívej na nohy. Šup. A už sis ulevil.</p>

<p class="mlptext">Copak asi cítí v těch místech ona? Stydí se jen před někým
třetím. Víc ji mrzí puštěné oko na punčoše. Tehdá na tarmaku Molly nad jedním
statkářem v holínkách s ostruhami vystrčila bradu a hlavu zvrátila dozadu. A jak
jsme jednou v západní Lombard Street měli malíře. Pěkný hlas měl ten chlapík.
Tak začínal Giuglini. Natřel jsem to, že to voní květinami. A taky vonělo.
Fialkami. Snad to bylo tím terpentýnem v barvě. Ony se hned všeho chytí. Jak to
pak dělala, šoupala trepkou po podlaze, aby to neslyšeli. Ale jsou myslím
takové, že ne a ne dojít k vyvrcholení. Celé hodiny to zadržují. Odevšad to na
mě sahá až do poloviny zad.</p>

<p class="mlptext">Počkat. Mm. Mm. Ano. Je to její voňavka. Pročpak mi zamávala.
Zanechávám ti ji tady, abys na mě vzpomínal, až budu v postýlce. Copak je to?
Heliotrop. Ne. Hyacint? Mm. Snad jsou to růže. Taková vůně se jí nejspíš líbí.
Sladká a laciná: brzo zkysne. Molly, ta má ráda opoponax. Vyhovuje jí s jasmínovou
příměsí. Její nízké tóny a její vysoké tóny. Setkal se s ní na tanečním
večírku, tanec hodin. Horkem ta vůně vystoupla. Měla černé šaty a stejně
navoněné jako posledně. Je černá barva dobrý vodič? Nebo špatný? Taky světlá.
Snad to nějak souvisí. Když se třeba vejde do tmavého sklepa. Úplná záhada.
Pročpak jsem tu vůni ucítil až teď? Jako ona nepospíchala, šla pomalu, ale
jistě. Snad ke mně zavanuly milióny prášků. Tak to bude. Protože ty ostrovy vonného
koření, ti Sinhálci dnes ráno, je cítit na míle daleko. Povím ti, čím to je. Po
celé kůži mají jemný závoj či povlak, jemnou pavučinu, už to mám, babí léto,
bezděky ji, jemňoučkou, hrající duhovými barvami, ze sebe tkají. Je cítit ze
všeho, co svlékne. Nárt punčoch. Teplé střevíce. Šněrovačka. Kalhotky: při
svlékání je trhnutím shodí. Na shledanou. Taky kočka jí na posteli ráda
očichává košili. Mezi tisíci bych poznal její pach. Taky její vodu ve vaně.
Připomíná mi jahody se šlehačkou. Kde to vlastně vězí? Tam, nebo v podpaždí,
nebo mezi ňadry? Ono to vychází ze všech pórů a záhybů. Hyacintová voňavka z oleje
nebo z éteru nebo z bůhvíčeho. Ondatra. Pod ocasem váček, jediné zrníčko čpí
po léta. Psi se zezadu očmuchávají. Dobrý večer. Brý večer. Jakpak se ti
čenichá. Mm. Mm. Děkuju, dobře. Zvířata se tím řídí. Inu, když se na to tak
podíváš. Jsme zrovna takoví. Některé ženské při periodě přímo odpuzují.
Přistoupíš k ní. Puch, že by se dal krájet. Jaký? Jako když se zkazí nakládaní
slanečci nebo. Br! Nešlapte prosím po trávě.</p>

<p class="mlptext">Třeba ony zas u nás vnímají mužský pach. Ale jaký? Doutníkem
načpělé rukavice, co měl onehdy na stole Dlouhý John. Dech. Záleží na tom, co
jíš a piješ. Ba ne. Myslím mužský pach. Nějak to souvisí, protože kněží, o nichž
se říká, že jsou jinačí. Ženské na ně letí jako mouchy na sirup. Derou se za
tím pachem i přes oltářní mřížku. Strom zakázaného kněze. Ach, otče, byl byste
tak. Dovolte, abych vám první. Pach se mu rozlévá po celém těle a prosakuje z něho.
Pramen života, a jak podivně čpí. Celerová omáčka. Uvidím.</p>

<p class="mlptext">Pan Bloom strčil nos. Mm. Do. Mm. Rozepjaté vesty. Mandle
nebo. Ba ne. Jsou to citróny. Kdepak, to od toho mýdla.</p>

<p class="mlptext">Tu vodičku ostatně. Věděl jsem, že si mám na něco vzpomenout.
Nevrátil jsem se tam a mýdlo nezaplatil. Nerad nosím lahvičky jako ta bába dnes
ráno. Možná že by mi byl Hynes ty tři šilinky vrátil. Měl jsem se zmínit o Meagherovi,
třeba by si vzpomněl. Jenže jestli píše ten sloupek. Dva šilinky devět. Bůhví
co by si o mně myslel. Zítra k němu <span class="calibre17">zaskočím.
Kolikpak jsem vám dlužen? Tři šilinky devět? Dva a devět, prosím.</span> Ach
tak. Podruhé by mi třeba neposkytl úvěr. Tak se ztrácejí zákazníci. Zrovna tak
v hospodách. Na futře toho má chlap ažaž a klidně si chodí postranními uličkami
jinam.</p>

<p class="mlptext">Už je tady ten aristokrat, co předtím šel okolo. Žene se od
zátoky. Došel tam a zpátky. Na večeři bývá vždycky doma. Vypadá vyprocházeně:
předtím se důkladně napral. Teď se kochá přírodou. Modlitba po jídle. Po večeři
se projdi míli. Nějaké kontíčko v bance jistě bude mít, státní ouřada. Kdybych
se teď pustil za ním, znervózněl bych ho, jako mě dnes znervózněli ti kameloti.
Člověk se přece jen poučí. Uvidí se, jak ho vidí druzí. Co na tom, jen když se
ti ženy nepošklebují. Takhle se něčeho dopátráš. Ptej se, kdo to asi je. <span class="mlpznakkurziva11b">Záhadný muž na pláži,</span> odměněná delikatesa od p.
Leopolda Blooma. Podle sazby zlaťák za sloupec. A co ten chlap v hnědém
mackintoshi dnes u hrobu. Na vizáži bradavice. Prý zdravé, protože vstřebají do
sebe. Hvízdáním prý se přivolává déšť. Někdo tu bude. V Ormondu měli zvlhlou
sůl. Tělo vnímá ovzduší. Starou Betty týrají klouby. Proroctví matky Shiptonové
o lodích, jak budou co nevidět lítat. Ba ne. Je to o předzvěstích deště.
Královská čítanka. Vzdálené kopce jako by se přiblížily.</p>

<p class="mlptext">Howth. Maják Bailey. Dva, čtyři, šest, osm, devět. Už vím.
Musí střídat světlo, jinak by ho pokládali za dům. Trosečníci. Grace
Darlingová. Lidé se bojí tmy. Světlušky, cyklisti: čas rozsvítit. Líp se
blýskají šperky, diamanty. Světlo jaksi uklidňuje. Nikdo ti neublíží. Teď je to
ovšem lepší než kdysi dávno. Venkovské cesty. Pro nic za nic ti rozpářou
břicho. Dodnes narazíš na chodce dvojího druhu. Nerudné a usměvavé. Promiňte!
Nic se nestalo. Nejlépe je kropit rostliny v pološeru po západu slunce. Trochu
je ještě vidět. Nejdéle svítí červené paprsky. Čožzmif Vance nás učil: červená,
oranžová, žlutá, zelená, modrá, indigová, fialová. Vidím hvězdu. Je to Venuše?
Zatím nevím. Dvě, když vyjdou tři, je noc. To ty noční oblaky tam byly pořád?
Vypadá to jako přízračná loď. Ba ne. Počkat. Ony jsou to stromy. Optický klam.
Fata morgána. U nás je země zapadajícího slunce. Slunce samosprávy zapadá na
jihovýchodě. Dobrou noc, má otčino.</p>

<p class="mlptext">Padá rosa. Sedět na tom kameni ti, má milá, nesvědčí. Bývá z toho
bělotok. Děcko se ti pak nenarodí, leda nějaké velké a silné, které si samo
proklestí cestu. Sám si lehko uženu zlatou žílu. Houževnatou jak letní rýma, s oparem
na ústech. Nejhorší je říznout se travou nebo papírem. Odřenina konečníku. Kéž
bych byl tím balvanem, na němž ona seděla. <span class="calibre17">Ach,
zlatíčko, ani nevíš, jak pěkně jsi vypadala. V tom věku se mi začínají líbit.
Zelená jablíčka. Drapnou po všem, co se jim naskytne. Jenom tehdy si snad vsedě
dáváme nohy křížem. Taky dnes v knihovně: ty univerzitní studentky. Blaze
židlím pod nimi. To na ně ten večer tak působí. Všechny to cítí. V tanečních
síních se rozvijí jako slunečnice, v pravou dobu, artyčoky, lustry, aleje pod
kandelábry. Noční fialy v zahradě Mata Dillona</span>, kde jsem ji políbil na
rameno. Škoda, že nemám olejovými barvami namalovanou celou její tehdejší
postavu. V červnu jsem se jí dvořil. Rok se vrací. Historie se opakuje. Vy
útesy a skály, zřím vás zas. Život, láska, cesta kolem vlastního drobného
světa. A teď? Že je chromá, z toho je mi ovšem smutno, ale dám pozor, abych se
moc nerozněžnil. Ony se toho hned chytí.</p>

<p class="mlptext"><span class="calibre17">Na Howthu je už klid.
Vzdálené kopce jako by se. Kde jsme. Rododendrony. Snad jsem hlupák. On sní
švestky a já pecky. Je to mů j osud. Co všechno ten kopeček už viděl. Mění se
jména, toť vše. Milenci: ňam ňam.</span></p>

<p class="mlptext">Jde na mě únava. Jestlipak vstanu. Počkat. Všechnu mužnost ta
potvůrka ze mě vystřebala. Políbila mě. Mou mladost. Veta po tom. Přichází jen
jedenkrát. Její taky. Zítra si tam zajedu vlakem. Kdepak. Vracet se, to už není
ono. Jako když přijdou děcka podruhé do domu. Potřebují novotu. Nic nového pod
sluncem. Poste restante poštovní úřad Dolphin’s Barn. Nejsi doma šťasten? Ty
moje roští. Šarády v Dolphin’s Barn u Luka Doyla. Mat Dillon a jeho hejno
dcer: Tiny, Attey, Floey, Maimy, Louy, Hetty. Taky Molly tam bývala. V roce osmdesát
sedm. Rok předtím, než jsme se. A starý major se nehnul od štamprle. Divné, že
ona jedináček, já jedináček. Tak se to vrací. Myslíš, že před sebou utíkáš, a zatím
do sebe vrazíš. Nejdelší cesta oklikou je nejkratší cesta domů. A zrovna když
ona a já. Cirkusový kůň obcházející v kruhu. Hráli jsme na Rip van Winkla. Rip:
trhlina v Doylově zimníku. Van: jejich vana. Winkle: pravý úhel. Já jsem potom
dělal Rip van Winkla, jak se navrací. Pozorovala mě opřena o kredenc. Maurskýma
očima. Dvacet let jsem prospal v Ospalém žlebu. Všechno se změnilo. Zapomenut.
Mladí zestárli. Flinta zrezivěla od rosy.</p>

<p class="mlptext">Kš. Co to tady poletuje? Vlaštovka? Spíš netopýr. Jak je
slepý, pokládá mě za strom. To nemají ptáci čich? Metempsychóza. Jsou přesvědčeni,
že se člověk ze žalu může proměnit ve strom. Smuteční vrba. Kš. Zas je tady.
Ten kuliferda. Kdepak hnízdí. Tamhle zvonice. Nejspíš. Za nohy tam visí ve vůni
svatosti. Snad ho polekalo zvonění. Už bude po mši. Bylo je při ní slyšet.
Oroduj za nás. A oroduj za nás. To opakování je dobrý nápad. S inzercí je to
stejné. Kupuj od nás. A kupuj od nás. Ano. V kněžském domě je světlo. Střídmě
jedí. Jak si vzpomínám, když jsem byl ještě u Thoma, spletl jsem se v odhadu.
Je to dvacet osm. Mají dva domy. Kaplanem je bratr Gabriela Conroye. Kš. Už
zas. Pročpak asi vylézají v noci jako myši. Jsou to kříženci. Ptáci jako
hopkající myši. Copak je plaší, světlo, nebo hluk? Raděj zůstanu sedět. Pouhý
pud je to u nich, jako když ten pták za sucha dostal ze džbánu vodu tím, že do
něho házel kamínky. Vypadá jako mužíček v plášti s malýma ručkama. Drobné
kůstky. Skoro je vidím modrobíle lihotat. Barvy závisí na tom, do jakého svěda
se člověk dívá. Zahleď se například upřeně do slunce jako orel a potom se
podívej na střevíce a uvidíš rozmáznutou žlutavou skvrnku. Na všechno musí
vtisknout svůj cejch. Třeba ta kočka dnes ráno na schodech. Rašelinově hnědá.
Trojbarevné prý nebývá vidět. Chyba lávky. Co ta tygrovaná běložlutočerná číča
U Městského erbu, co má na čele M. Na těle je padesát různých barev. Před
chvílí byl Howth ametystový. Sklo blýská. Takhle to ten mudrc, jakpak se jen
jmenoval, s čočkou. Vřes pak chytí. Od zápalek turistů to nemůže být. Cože?
Suché hůlky se ve větru třou o sebe, až vzplanou. Nebo zas rozbité láhve účinkují
v hlodaši jako čočka. Archimedes, už to mám. Paměť mi dost slouží.</p>

<p class="mlptext">Kš. Kdožpak ví, za čím pořád lítají. Za hmyzem? Ta včela, co
se nám minulý týden dostala do pokoje a hrála si na stropě se svým stínem. To
ona mě třeba píchla, jak se vrátila podívat. Ani u ptáků to neuhodneš, co si
povídají. Je to asi, jako když my drmolíme. Ona říkala a on zas říkal. Kuráž?
musí lítat přes oceán a zas zpátky. Spousta jich zahyne v bouřích, o telegrafní
dráty. Námořníci mají taky strašlivý život. Zaoceánské parníky jako nějaká
neforemná hovada se potmě hrnou vpřed a bučí jak mroži. <span class="mlpznakkurziva11b">Faugh a ballagh.</span><a href="../Text/odysseus_012.html#_ftn189" title="" class="pcalibre1 pcalibre msofootnotereference calibre16" id="_ftnref189"><i class="calibre1">[189]</i></a> Vari z cesty,
proklatče. Jiní zas v kocábkách s cárem plachty sotva víc než kapesník jako
knot u rakve se zmítají na vlnách, když vichry zadují. Ženatí. Po léta bývají
pryč až někde na konci země. Vlastně ne na konci, protože je kulatá. Ženu prý v
každém přístavu. Kterou to mrzí, ta vystojí, než Johnny přitáhne domů zas.
Pokud vůbec přitáhne. Spíš někde šmejdí po zapadlých přístavních uličkách. Jak
mohou mít moře rádi. A přece ho rádi mají. Zdvihli kotvu. A už odpluje, na krku
pro štěstí škapulíř nebo agnusek. Proč ne. A tefilin, ba ne, jakpak se tomu
říká, co měl nebožtík táta viset u dveří, na co se sahá. Co nás vyvedlo ze země
egyptské do domu služebnosti. Něco na těch pověrách je, protože když se člověk
pustí do světa, neví, jaká nebezpečí. Urputně se drží prkna nebo rozkročmo jede
po trámu, chlemtá slanou vodu a pak je s vašnostou konec, chňapnou ho žraloci.
Trpí někdy ryby mořskou nemocí?</p>

<p class="mlptext"><span class="calibre19">Potom se rozhostí nádherná
tišina bez mráčků, moře hladké, pokojné, posádka i náklad nadranc, všechno vzal
čert. Já za to nemohu, ty nezbedo.</span></p>

<p class="mlptext">Od Mirova bazaru se sunula k obloze zbloudilá dlouhá svíce a sháněla
příspěvky pro Mercerovu nemocnici, zlomila se a klesla a přitom rozsypala chomáč
fialových hvězd a jednu bílou. Zatřepetaly se a spadly: zmizely. Hodina
ovčáka: hodina pachtu: hodina milostné schůzky. <span class="calibre17">S velevítaným dvojím ťukáním na dveře od domu k domu chodil listonoš s devítihodinovou
poštou, přes vavřínový živý plot mu jako světluška místy probleskla lampička u pasu.
Mezi pěti stromky na Leahyho terase se od zdviženého doutnáku rozsvítila lampa.
Podél záclonek v ozářených oknech, podél jednostejných zahrádek někdo naříkavě
vykřikoval: <span class="mlpznakkurziva11b">Večerní telegraf, zvláštní vydání!
Výsledek závodu o Zlatý pohár!</span> a od Dignamů vyběhl ze dveří nějaký
chlapec a zavolal. Kničivě poletoval netopýr sem, poletoval tam.</span></p>

<p class="mlptext">V dálce po písčinách se plížil nastávající příboj, celý šedý.
Utrmácen dlouhými dny, ňamňamovými rododendrony usínal Howth (byl už starý) a liboval
si, jak se zdvíhá noční bríza a čechrá mu kapraďovou srst. Hověl si, ale přitom
otvíral nespící červené oko, dýchal zhluboka a zvolna, dřímotný, ale bdělý.
Majáková loď, zakotvená na písečném nánosu Kish, na pana Blooma blikala,
mžikala.</p>

<p class="mlptext">Mají to život tamti, pořád přikovaní na jedno místo. Správa
irských majáků. Kají se za hříchy. Taky pobřežní policie. Světlice a plovatky s
nohavicemi a záchranný člun. Tenkrát, jak jsme si na Králi Erinu vyjeli na
zábavnou okružní plavbu a hodili jim pytel starých novin. Medvědi v zoologické
zahradě. Svinský výlet. Ožralové si vyjeli vytřást pajšl. Zvraceli přes palubu
a krmili slanečky. Mořská nemoc. A ženy, v obličeji pekelná hrůza. Milly,
strachu ani co by za nehet. Smála se, modrá šála jí vlála. V těch letech
nevědí, co je smrt. Žaludek mají zdravý. Zato se bojí zabloudit. Když jsme se
jí v Crumlinu schovali za strom. Já jsem nechtěl. Mami! Mami! Jeníček a Mařenka.
Taky je vystrašíš, když si nasadíš škrabošku. Nebo je vyhazuješ do vzduchu a zas
chytáš. Já tě zabiju. Říkají to jen napolo žertem? Nebo když si třeba hrají na
bitvu. Smrtelně vážně. Jak mohou lidé na sebe mířit pistolí. Někdy to spustí.
Chudinky děcka. Měla jen ohniparu a kopřivku. Dával jsem jí na to kalomelové projímadlo.
Když se jí ulevilo, spávala u Molly. Zuby má úplně stejné. Co mají rády? Samy
sebe v druhých? Ale ráno ji proháněla deštníkem. Snad tak, aby to nebolelo.
Zkoušel jsem jí tep. Tikal. Ručku měla drobnou: teď ji má velkou. Přemilý
papínku. Co všechno říká při doteku ruka. Ráda mi počítala knoflíky u vesty.
Vzpomínám si na její první šněrovačku. Byla mi k smíchu. Už ty bradavičky. Levá
je myslím citlivější. U mě taky. Blíž u srdce. Jak přijde do módy tloušťka,
hned se vycpávají. Noční bolesti růstu, křičela, budila mě. Jak se polekala,
když se z ní stala žena. Chudinka! Matce je přitom asi divně. Vytanou jí dívčí
léta. Gibraltar. Výhled z Buena Vista. O’Harova věž. Skřek mořského ptactva.
Starý berberský opičák slupl celou svou rodinu. Západ slunce, dělová salva, že
se má odejít přes hranici. Vyhlížela na moře, jak mi říkala. Večer jako dnes,
jenže jasný, bez mráčku. Vždycky jsem si myslela, že se vdám za velmože nebo
pána, který má vlastní jachtu. <span class="mlpznakkurziva11b">Buenas noches,
seňorita. El hombre ama la muchacha hermosa.</span><a href="../Text/odysseus_012.html#_ftn190" title="" class="pcalibre1 pcalibre msofootnotereference calibre16" id="_ftnref190"><i class="calibre1">[190]</i></a> Proč tedy
mě? Protože jsi proti jiným vypadal tak cizokrajně.</p>

<p class="mlptext">Celou noc jako nějaká přílipka tady trčet nebudu. Tohle počasí
by člověka umořilo. Podle světla už jde na devátou. Půjdu domů. Na <span class="mlpznakkurziva11b">Leu,</span> na <span class="mlpznakkurziva11b">Lilii z Killamey
</span>se už nedostanu. Kdepak. Ale třeba ještě hrají. Zajdu si do nemocnice.
Už si to, doufám, odbyla. To byl ale den. Marta, koupel, pohřeb, dům klíčů,
muzeum s těmi bohyněmi, Dedalovo prozpěvování. Potom ten otevřhuba u Barneyho Kiernana.
Zpražil jsem ho tam jen což. Ti věčně ožralí chvastouni. Co jsem řekl o jeho
Bohu, to si za rámeček nedá. Oplácet rány je chyba? Nebo? Ne. Ať jdou domů a sami
sobě se vysmějí. Pořád by popíjeli v družném kroužku. Samoty se bojí jako
dvouleté děcko. Co kdyby mě byl praštil. Koukněme se na to z druhé strany. Nebylo
to nejhorší. Třeba mi nechtěl ublížit. Třikrát sláva Izraeli. Třikrát sláva
švagrové, se kterou všude hauzíruje, tři tesáky jí trčí z huby. Krasavice
stejného rázu. Obzvlášť příjemná společnice u čaje. Zrovna k nám do města
přijela sestra ženy bornejského divocha. Představ si ji zblízka a časně zrána.
Každý má jiný vkus, jak řekl Morris, když dal pusu krávě. Návštěva u Dignamů mi
teprve dodala. V domě smutku je člověk stísněný, protože neví. Ona peníze
rozhodně potřebuje. Jak jsem slíbil, musím zajít za těmi Skotskými vdovami.
Divné jméno. Jsou o nás přesvědčeny, že my zhebnem dřív. Ta vdova, co se v pondělí,
bylo to před Cramerovým obchodem, na mě podívala. Nebožtíka manžela pochovala,
ale slušně je živa z pojistky. Vdoví groš. A co po ní chcete. Nějak protloukat
se musí. Pohled na vdovce se mi protiví. Vypadá tak opuštěně. Nešťastníku O’Connorovi
se taky žena s pěti dětmi otrávila mušlemi. Stoka. Zoufalé. Bude mu dělat mámu
nějaká usedlá ženská v kulatém čikoši. Tváře jak lívance, opásaná zástěrou bude
si ho hlídat. Dámské flanelové kalhoty, po třech šilincích, úžasná láce. Jak se
říká, kdo má rád nehezkou, má ji rád navždy. Ošklivá: to si o sobě žádná
nemyslí. Miluj, podváděj a buď hezká, protože zítra umřeme. Vídám ho obcházet a
zjišťovat, kdo mu to provedl. Tu: ťu. Osud. On, ne já. Taky v řemesle, jak jsem
si kolikrát všiml. Jako začarované. Copak se mi to v noci zdálo? Počkat. Něco
zmateného. Obula si červené trepky. Turecké. Měla na sobě krátké kalhoty. Třeba
je bude nosit. Líbila by se mi v pyžamu? Setsakra těžko říct. Nannetti odjel.
Poštovním parníkem. Už bude v Holyheadu. Ten Clavisův inzerát nesmím pustit.
Zpracovat Hynese a Crawforda. Spodničky pro Molly. Má do nich co navlékat. Co
to? Třeba nějaké peníze.</p>

<p class="mlptext">Pan Bloom se shýbl a obrátil na pláži papírek. Podal si ho k očím
a mžoural. Dopis? Ne. Nedá se přečíst. Radš půjdu. Radši. Únavou se mi ani
hýbat nechce. List ze starého sešitu. Těch děr a oblázků. Kdopak by je
spočítal. Nevíš, co všechno najdeš. Z vraku vyhozené. Láhev s historkou o pokladu.
Poštovní balík. Děti by pořád něco házely do moře. Důvěřivost. Chléb puštěný po
vodě. Co to? Kolík.</p>

<p class="mlptext">Ach! Ta ženská mě vysílila. Už nejsem tak mlád. Jestlipak sem
zítra přijde? Věčně na ni budu někde čekat. Vrátit se musí. Tak se vracejí
vrazi. Co já?</p>

<p class="mlptext">Zlehka hrábl pan Bloom kolíkem do hustého písku u nohy. Napíšu
jí vzkaz. Třeba vydrží. Jaký?</p>

<p class="mlptext">JÁ –</p>

<p class="mlptext">Ráno to nějaký ploskonožec rozšlápne. Marné. Spláchne se to.
Příliv stoupne až sem, u nohy měla louži. Shýbnu se, uvidím svůj obličej, temné
zrcadlo, dechnu na ně, ono se zčeří. Těch balvanů s rýhami a vrypy a písmeny.
Ach, ty průsvitné. Ony to ostatně nevědí. Co znamená to zásvětí. Řekla jsem ti,
že jsi rošťák, protože je nemám ráda.</p>

<p class="mlptext">JSEM.</p>

<p class="mlptext">Není dost místa. Nechám toho.</p>

<p class="mlptext">Zvolna smazal pan Bloom střevícem písmena. S pískem je to
zoufálé. Nic v něm nevyroste. Všechno zvadne. Mohutné koráby sem nevplují. Leda
Guinnessovy bárky. Za osmdesát dní kolem Kishe. Jako naschvál.</p>

<p class="mlptext">Odhodil dřevěné pisátko. Kolík padl do naplaveného písku a zapíchl
se. Kdybys to týden zkoušel, nepodaří. Náhoda. Už se nesejdeme. Ale bylo to
krásné. Sbohem, zlatíčko. Díky. Připadal jsem si tak mladý.</p>

<p class="mlptext">Co abych si na chvilku zdříml. Bude hnedle devět. Liverpoolský
parník dávno odjel. Ani kouř. Ať si to ona dělá. Už to udělala. A Belfast. Já
nepojedu. Tryskem tam a tryskem přes Ennis zase zpátky. Aťsi on. Na chvilku
zavřu oči. Ale spát nebudu. Jenom se trochu zasním. Stejný sen se nikdy nezdá.
Už zas netopýr. Nic nedělá. Jenom pár.</p>

<p class="mlptext"><span class="calibre19">Ach ty miloučká až nahoru
panensky běloučká uviděl jsem tu špinavou podprsenku rozmiloval jsem se až do
slizka my dvě roští Grace Darlingová, ona ho o půl postel hnětem si kozy
serepetičky pro Raoula navonět tvé ženě černé vlasy vzdouvají se kypré boky
seňorita mladé oči Mulvey tlouštík léta sny se vracejí uličkou Agendath mdlivá
nyvá mi ukázala svoje napřesrok v kalhotkách vrať se napřes svoje napřes svoje
napřes.</span></p>

<p class="mlptext">Přelétl netopýr. Sem. Tam. Sem. Daleko v šedi cinkl zvon. Ústa
dokořán, levou botu po straně zarytou v písku, pan Bloom se nahýbal, oddechoval.
Jenom pár</p>

<p class="mlpversei">Kuku<br/>
Kuku<br/>
Kuku</p>

<p class="mlptext">Hodiny zavrkaly na krbu v kněžském domě, kde kanovník O’Hanlon
a otec Conroy a důstojný pán John Hughes T. J. měli k večeři čaj a práškové
suchary s máslem a smažené skopové kotlety s rajským protlakem a povídali si o</p>

<p class="mlpversei">Kuku<br/>
Kuku<br/>
Kuku</p>

<p class="mlptext">Protože z domečku vyšel kanárek a hlásil čas, Gerty
MacDowellová si toho tenkrát, jak tam byla, všimla, protože Gerty MacDowellové
hned tak něco neušlo, kdepak, a tak si Gerty MacDowellová všimla, že ten pán,
co sedí na balvanech a dívá se, je</p>

<p class="mlpversei">Kuku<br/>
Kuku<br/>
Kuku</p>

<p class="mlphvezdicky">* * *</p>

<p class="mlptextbez1radku">Deshil Holles Eamus. Deshil Holles Eamus. Deshil
Holles Eamus.</p>

<p class="mlptext">Dejž nám, zářný, jasný Rarohu, otěhotnění a lůna plod. Dejž
nám, zářný, jasný Rarohu, otěhotnění a lůna plod. Dejž nám, zářný, jasný
Rarohu, otěhotnění a lůna plod.</p>

<p class="mlptext">Hopsa, klučino, hopsa! Hopsa, klučino, hopsa! Hopsa, klučino,
hopsa.</p>

<p class="mlptext">Bystrota týkající se věcí, kteréž zpytovati moudrostí obdaření
smrtelníci nad jiné žádoucné shledávají, bývá obecně jmína málo pronikavá u toho,
kdo nezná mínění nejkovanějších a pro svou vysokou mysl vší úcty zasluhujících
učenců, kteří shodně tvrdí, že za jinak stejných případností nad všechen vnější
lesk zřetelněji se blahobyt národa projevuje širotou prohlédavě vynaložené péče
o udržování dorostu, jehož nedostatek je kořenem zla a jehož šťastný dostatek
naopak dosvědčuje nerušenou blahovůli všemocné přírody. Kdopak na důležité věci
jen trochu pozorný si neuvědomuje, že vnější lesk bývá pouhou rouškou
skomíravé, trudné skutečnosti, a zas kdopak nevím jak zatemnělý si nevšímá, že
anžto žádný dar přírody se blahodárnému rozmnožování nevyrovná, každý řádný
občan by měl své bližní nabádat a napomínat a trnout, aby snad to, co národ v minulosti
znamenitě započal, neméně znamenitě konal i v budoucnosti, až se nestoudnou
praktikou počestné, po předcích zděděné mravy ponenáhlu zvrhnou a tak hluboko
zabřednou, že si jen smělec troufne povstat a prohlásit, jaký je to nad jiné
mrzký hřích zapomínat a zanedbávat onen evangelní příkaz a zároveň příslib,
jímž se pod přípovědí hojnosti nebo zas pod pohrůžkou úpadku tato vznešená
rozplozovací činnost všem smrtelníkům neodvolatelně ukládá.</p>

<p class="mlptext">Není tedy divu, že Keltové, jak nás nejlepší dějepisci
zpravují, obdivovatelé všeho svou povahou obdivuhodného, měli lékařské umění ve
<span class="calibre17">velké cti. Nehledě ani k špitálům,
leproseriím, potným komorám, morovým šachtám, jejich slovutní lékaři, O’Shielové,
O’Hickeyové, O’Leeové</span> pilně vymýšleli rozmanité způsoby, jak by choří a k
návratu choroby náchylní nabyli zdraví, ať už churavěli na tanec svatého Víta,
nebo žlutý průjem. Každé jen poněkud závažné společné dílo je zajisté třeba
připravovat s přiměřenou důkladností, zosnovali tedy zámysl (zda z <span class="calibre17">předvídavosti, či po zralé zkušenosti, nelze
říci, odchylné názory pozdějších badatelů se dosud nesrovnaly tak, aby do toho
vnesly světlo), jak uchránit mateřství od všemožných nehod, a to tak, že se ne
snad jen mohovité, ale i málo majetné, leckdy zcela nuzné rodičce v nejtěžší
hodině za nepatrnou částku poskytne náležitá péče.</span></p>

<p class="mlptext">Od této chvíle nadále nad ničím se už sužovati neměla, neboť
bez samodruhých matek – a to měli všichni občané na paměti – nižádný blahobyt
býti nemůže, a ježto, jak se dávno uznává, právem jí věčnost bohové smrtelníci
štědo přináležejí, jakmile na ni ta chvíle přišla, hned ji k porodu pracující
naložili na povoz a všichni toužebně snabděli, aby se do útulku odebrala. Ó,
počínáni rozšafného národa, vší chvály hodné nejen tomu, kdo na ně patřil, ale
i tomu, kdo o něm vyprávěl, že v ní už předem viděli matku a dávali ji pocítit,
jak ji zahrnují láskou.</p>

<p class="mlptext">Než se rodilo robě, rozmarně vedlo sobě. Už v životě je s žhavou
žádostivostí žehnali. Všechno, co se v té věci konalo, příhodně se konalo. U ložce
hle báby pupkořezné vydatný životodárný pokrm čisťounké plínky s moudrou
předvídavostí poskládané jako by už porodila, dále pak náležitá lékařstva i babicí
náčiní k té věci nezbytné nemluvě ani o zobrazených vábných místech rozličných
končin našeho zemského kotouče jakož i o kontrfektech božských i lidských,
které ve vysoké světlé výstavné ladné porodnici od světa odloučenými ženami,
když přijde jejich čas a ony v zřejmě nejvyšším stupni těhotenství k slehnutí
hotové se tam odeberou, rozjímány podporují rozedmutí a usnadňují průchod.</p>

<p class="mlptext">Už se svečeřívalo, a tu muž nějaký, bylť to poutník, stanul u dřví.
Z národa izraelského byl muž ten, kterýžto po zemi se potuluje zdaleka tam
připutoval. Čirá lidská lítostnost mu byla pohnutkou, že se sám a sám do toho
domu oddal.</p>

<p class="mlptext">Roh je v tom domě pánem. Máť tam sedmdesáte ložcí, na kterých
uléhají na slehnutí těhotné matky, chystající se pracovat k porodu a rodit
zdatná pacholata, jak pravil Anděl Páně Marii. Dvé opatrovnic tam obchází, dvé
spánku odvyklých bílých sester na oddělení. Třeštění tlumí, trápení tiší;
třikrát sto za dvanáctero měsíců. Obětavé lůžka strážkyně jsou obě a ostražitě
Rohovi oddělení opatrují.</p>

<p class="mlptext"><span class="calibre19">Ostražitá opatrovnice na
oddělení slyšela šlechetníka přicházet a hned</span><span class="calibre17"> zvedla do šlepky zahalenou šíji a dokořán mu otevřela bránu. A hle</span>,
mžikem oblil blýskavý blesk celý západní nebesklon Irska! Převelice užasla, že
za mrzké hříchy Bůh Mstitel lidské pokolení vodstvem zahladí. I udělala na
klíční kosti znamení Kristova kříže a pobídla ho, ať jen vkročí dál pod její
krov. Věda o výbornosti její vůle, vkročil muž do Rohova domu.</p>

<p class="mlptext">Klobouk v ruce, stál tazatel v Rohově síni, trna, že přichází
nevhod. S milovanou chotí i rozmilou dcerkou bylť u ní byt sobě zarazil, než
pak za devět dlouhých let proputoval zemi i hladinu mořskou. V městišti ji
kdysi potkav, na její pozdrav nesmekl. Za odpuštění teď žadonil, vždyť jak
právem sama uzná, její letmo zahlédnutá tvář se mu jevila mladičká. Rázem jí
oči zasvítily a po jeho slově ji polil ruměnec.</p>

<p class="mlptext">Zrakem pak uznamenala jeho černavou obleč, i tušila neštěstí.
Leč hned se zas zaradovala ta, která se byla lekla. On se jí otázal, zdali se z
dalekého břehu ozývá O’Hare, felčar, a ona s žalostným povzdechem odvětila, O’Hare,
felčar, že je na věčnosti. I zesmutněl muž nad tím slovem, kteréž ho sklíčilo
až do lítostných útrob. Všechno mu vypověděla a želela, že jí přítel umřel
mlád, božímu úradku však odporovat se bránila. Dík boží dobrotě umíral krásně a
sladce; mešní kněz ho vyzpovídal, podal mu hostii a na údy mu udělil poslední
pomazání. I dotazoval se muž snažně jeptišky, na co zhoubného zesnulý zesnul, a
jeptiška mu odpověděla a řekla, na ostrově Mona že umřel, a to na žaludečního
raka, o Mláďátkách to bude tři léta, a hned Boha nejvýš Slitovného prosila, aby
jeho duši dopřál lehkého odpočinutí. V ruce klobouk, vyslechl její smutná slova
a smutně před se hleděl. Oba tam chvíli malomyslně stáli a truchlili navzájem.</p>

<p class="mlptext">Pomniž tedy, jedenkaždý, na posledek, totižto smrt a prach,
které zmarní všelikého člověka narozeného z ženy, neboť jakož nahý vyšel z života
matky, tak nahý se zas odtud odebere i odejde nakonec, jak přišel.</p>

<p class="mlptext">I promluvil do domu vešlý muž na ošetřovatelku a pytal, jak se
daří ženě, kteráž tam v polohu leží. Ošetřovatelka mu odpověděla řkouc, že ta
žena celé tři dni zakouší porodní bolesti, porod že to bude těžký a ledva
snesitelný, leč odbude si jej brzo brzičko. A hned dodala, že přemnohé ženy už
viděla roditi, žádnou však tak těžce jako tato žena. I rozprávěla, jak to
všechno bylo, když on ještě poblíž toho domu přebýval. Pilně naslouchal muž
jejím slovům, neboť s úžasem zakoušel porodní bolesti při slehnutí, a jak
patřil na její tvář, žasl, jaká je to tvář očividomě mladičká, a přec po tolika
dlouhých letech je ona pořád děvečka. Devětkráte dvanáctero čmýr jí vyčítalo
neplodnost.</p>

<p class="mlptext">A zatímco spolu tu řeč mluvili, rozevřely se dveře do kastelu
a hlahol k nim dolehl jako od mnoha stolujících. I přišel k místu, kde oba
stáli, žákovský panošek jménem Dixon. I byl s ním sjezdilec Bloom jedna ruka,
měliť spolu co činiti v domě milosrdí, kdež ten žákovský panoš přebýval, a sjezdilec
Leopold si tam přišel vyléčiti žahavý bodec v prsou, jímž ho uštkl příšerný a hrozný
drak, a on mu na to přiložil tolik čpavé soli a křižma, kolikž bylo třeba. I pravil
mu, nechať jde dále do kastelu a veselí se s těmi, kdož tam jsou. Sjezdilec
Leopold mu pravil, jinam že má namířeno, bylť on muž opatrný a lstivý.
Jednostejné mínky byla i paní, třebaže dobře věděla, že sjezdilec v své
lstivosti mluvil nepravdu. Žákovský panoš však nic nedal na jeho odmítání i její
poroučení a nestrpěl, aby se jakkoli protivil jeho vůli, a pravil, jakýže je to
věru podivuhodný kastel. I vešel sjezdilec Leopold do kastelu, aby maloučko
pohověl údům, neboť po tolikerém putování v rozmanitých končinách také za
rozkoší měl utrmácené údy.</p>

<p class="mlptext">V kastelu pak byla prostřena březová tabule z Finlandska, tu
vzpírali čtyři trpaslíci z téže země, hnouti se však netroufali, jsouce
zakletí. A byly na té tabuli strašlivé meče a nože, kteréžto ve velké sluji
skřeti z pálavého plamene do úmoru vykovávají a do buvolích rohů i paroží
jelenů, kterýchž je tam hojnost, zasazují. A byly tam lahvice kouzlem
machometánským zrobené z mořského písku a povětří od čaroděje, kterýž je
vyfukuje jako bubliny. A převelmi sličné i hojné krmičky byly na tabuli, že by
sličnější a hojnější nikdo nevymyslil. A stříbrná nádoba tam byla, ta se
kouzelnou mocí rozevírala a v ní ležely dvorné ryby bezhlavé, o nichžto
nedůvěřivci ovšem tvrdí, že býti nemohou, dokud je neuzří, leč ony jsou. A ty
ryby leží v olejnaté tekutině, kterouž tam dovážejí ze země portugalské, anžto
je mastná jako šťávy z oliv tlačené. I byla v tom kastelu také věc divná na
pohled, jak z tuku chaldejské pšenice nejvýbornější čaromocí dělají směs,
kterážto s pomocí jakýchsi vzpurných duchů, které do ní přimíchávají, úžasně
vzkypí, až je jako mohutný kopec. I učí tam hady vinout se od země po dlouhých
tyčkách a z šupin těchto hadů pak vaří nápoj medovině podobný.</p>

<p class="mlptext">I dal žákovský panoš nalíti urozenému Leopoldovi doušek a sám
si zavdal, a jak tam byli, jedenkaždý si zavdal s ním. A urozený Leopold jemu
pro radost nazdvihl hledí, a aby se neřeklo, naoko usrkl, anžto on nižádnou
medovinu nepil, a hned ji zas postavil a potají z ní valný díl přelil do
sklenice nic netušícímu sousedovi. I usedl s nimi v tom kastelu, aby si
pohověl. Zaplať Pánbůh Všemohoucí.</p>

<p class="mlptext">Tou dobou stanula na prahu ta dobrá sestra a pro nábožnou
lásku Ježíše, pána našeho nejvyššího, žadonila, aby zanechali hýření, anžto nad
nimi je vzácná paní, ta pracuje k porodu a její chvíle se nachyluje. Sir
Leopold zaslechl někoho v horním patře vřískat a nebyl si jist, je-li to
vřískol dětský, nebo ženský, to bych rád věděl, řekl si, zdali už to na ni
přišlo. Nějak se to táhne, tak se mi zdá. I zvedl oči a spatřil, že vedle něho
u stolu sedí svobodník jménem Lenehan, věkem starší než ostatní, a protože byli
oba ctní rytíři z jednoho podujetí a též protože on byl z nich starší, dvorně
na něho promluvil. Však to už dlouho trvati nebude, pravil, a bude mít bohdá z děťátka
radost, vždyť se něco načekala. A podroušený svobodník pravil: Každou chvíli
čeká, že ta chvíle přijde. A uchopil pohár stojící před ním, k pití se on totiž
nikdy nedal pobízeti ani prositi, a Napijmež se, pravil, co hrdlo ráčí, a zhluboka
si přihnul na zdraví obou, v rozvernosti bylť muž nad jiné výtečný. A sir
Leopold, nejpříjemnější host, jaký kdy v síni kleriků sedal, nejponíženější a nej<span class="calibre17">vlídnější člověk, jaký kdy slepice ohledával, na
celém světě nejoddanější</span> rytíř, jaký kdy vzácné paní milostně sloužil,
si s ním dvorně zavdal. Nyvě žasl nad ženským žalem.</p>

<p class="mlptext">Nuže, promluvme si o tom tovaryšstvu, které se tam přišlo jak náleží
zpíti. Klerici seděli po obou stranách tabule, a to Dixon zvaný mladší od Marie
Milosrdné, a s ním medičtí klerici, jeho druhové Lynch a Madden, dále svobodník
jménem Lenehan a jistý Crotthers z Alby Longy, v čele tabule pak frátersky
vyhlížející Štěpán a Costello, jemuž pro někdejší mistrovský kousek přezdívali
Rváč Costello (mladého Štěpána vyjímajíc, byl ze všech nejopilejší a ústavně se
domáhal medoviny), a dále ponížený sir Leopold. Na mladého Malachjáše teprve
čekali, neboť slíbil, že přijde, a ti, kdo na něho nevražili, o něm
prohlašovali, že nedodržel slovo. I seděl s nimi sir Leopold, neboť lnul
přátelsky k siru Šimonovi i jeho synáčku Štěpánovi, a únava v něm po předlouhém
putování <span class="calibre17">slábla, hostiliť ho prozatím nejvýš
poctivě. Lítostnost jím lomcovala, s láskou </span>k putování se potýkala,
pospíchati pryč váhal.</p>

<p class="mlptext">Byli ti klerikové převelmi důmyslní. I poslouchal, jak se
jeden s druhým vadí, co se porodu i řádnosti dotýče, mladý Madden totiž za
pravdu udával, jak je v takovéto případnosti kruté, když očepená žena umře (jak
se v Rohově domě před lety opravdu stalo jedné eblanské ženě, zatím už odešlé
na onen svět, o jejímžto případu ten večer, než umřela, všichni lékaři i lékostavníci
rokovali). A dále pravili, že by měla žíti, neboť jak je na počátku řečeno, v bolesti
bude roditi žena, a kdo byli stejného smýšlení, usoudili, že pravdu děl, když
si vyčítá, že ji nechal umříti. A třebaže sprostý lid to vidí jinak, nemálo
jich, a patřil k nim také mladý Lynch, želelo, že je svět nyní spravován tak
špatně jako nikdy a že si s ním ani právo, ani soudci nevědí rady. Bůh to
naprav. Jen dořekl, všichni jednosvorně zvolali, ano, při naší Panenské Matce,
žena ať žije a dítě zemře. Stačila ta záminka, a hned se dostali do varu, jedni
z hádavosti, druzí z podroušenosti, svobodník Lenehan jim však ruče doléval
piva, aby je jarost nepřešla. I vyložil jim mladý Madden celou tu věc, jak to,
že umřela, a jak na příkaz palestinského poutníka a prosebníka, poslušen svaté
víry a slibu svatému Ultanovi z Arbraccanu, milovaný manžel její smrt nikterak
nechápal, nad čímž všichni převelmi zesmutněli. I usadil ho Štěpán těmito
slovy: Však na to, panstvo, laikové druhdy reptají. Rodička i robě zatím
oslavují Stvořitele, ono v šeru předpeklí, ona v očistcovém ohni. Ale co, u všech
všudy, ty Bohem zmožňované duše, které my noc co noc odmožňujeme, což je hřích
proti Duchu svatému, Bohu samému, Pánu a Dárci života? Krátká je, panstvo, naše
rozkoš. Těm tvorečkům, co jsou v nás, jsme pouhými prostředky a příroda má jiné
cíle než my. I řekl Dixon mladší Rváči Costellovi, jestlipak ví jaké. Jenže ten
měl v hlavě a tak z něho víc nedostal, ledaže zprzní každou, ať vdanou,
svobodnou, či poběhlou, jen když se mu tak poštěstí ulevit si od chtíče
nutkání. I zapěl Crotthers z Alby Longy chvalozpěv mladého Malachjáše na toho
dravého jednorožce, o tom, jak mu jednou za tisíc let roh naroste, a oni si ho
úštěpky <span class="calibre17">napořád zlomyslně dobírali a náčiním
sv. Mrdarda se dokládali, co je v chlapských</span> silách dokázat, to že on
dokáže. Všichni se tomu bujně zachechtali kromě mladého Štěpána a sira
Leopolda, ten se nahlas vůbec nesmál z jakéhosi divného, nikomu neprozrazeného
rozmaru, a také proto, že nad rodičkou, ať kteroukoliv a kdekoliv, lítostil.
Mladý Štěpán se pak zpupně rozpovídal o matce církvi, která ho ze svého lůna
vyvrhne, o kanonickém právu, o patronce potratů Lilith, o otěhotnění z větrem
přivátého semene jasu a o oplodnění upířími ústy na ústa nebo, jak praví
Vergilius, působením slunce západu nebo vůní kopretiny nebo početím z ženy, se
kterouž předtím obcoval muž, <span class="mlpznakkurziva11b">effectu secuto</span><a href="../Text/odysseus_012.html#_ftn191" title="" class="pcalibre1 pcalibre msofootnotereference calibre16" id="_ftnref191"><i class="calibre1">[191]</i></a><span class="mlpznakkurziva11b">,</span> nebo zas třeba, podle mínění Averroese a Mojžíše
Maimonidesa, z lázně. A pravil, že se koncem druhého měsíce vdechuje plodu
lidská duše a pro větší slávu boží že naše svatá matka venkoncem pojímá duše v náručí,
kdežto matka pozemská, pouhá samice, vrhající mláďata, má podle kanonického
práva umříti, neboť tak praví držitel rybářova prstenu, blažený Petr, na
jehožto skále jest svatá církev na věky vzdělána. I spustili všichni bakaláři
na sira Leopolda, ačli by v takovéto případnosti vydal její osobu v nebezpečí a
dal v sázku život, aby tak život zachránil. Chtěje z opatrnosti dáti odpověď
všem příjemnou, dlaní si podepřel bradu a vedle své navyklosti licoměrně
pravil, že pokud je jemu, kterýž má lékařské umění lajkovsky dávno rád, známo a
vzhledem k tomu, že podle jeho zkušenosti se taková nehoda zřídka vyskytne,
dobře že Matka Církev jednou ranou shrábne groš za narození i smrt, a to
propověděv obratně ušel jejich dotázkám. Namoutě, svatá pravda, děl Dixon, a jestli
se nemýlím, toť slovo březí. Uslyšev to mladý Štěpán, převelmi se zaradoval a pověděl,
že na účet Pánu Bohu dává, kdo chudého okrádává, a jakmile se opil, počínal si
bohaprázdně, a jak je opilý, záhy vyšlo najevo.</p>

<p class="mlptext">Leč sir Leopold i po tom slově zůstal vážný, stále totiž
lítostil nad příšerným vřískotem ječících rodiček a pamětliv byl své milé paní
Marion, která mu povila jediného synáčka a ten jedenáctého dne umřel a nižádným
umem se zachrániti nedal, tak chmurný je osud. Nad tím neštěstím se ona v srdci
převelice rmoutila a z vlny beránka, výkvětu stáda, mu na pohřeb navlékla
úhledný živůtek, aby nahý nemrzl (byloť uprostřed zimy), a sir Leopold z vlastních
beder mužského dědice sám nemající popatřil na přítelova syna i zkrušil ho žal
nad pominulým blahem, a jako želel toho, že přišel o zdatného syna (však o něm
říkali, že se má k světu), tak se neméně trudil nad mladým Štěpánem, že hýří s ničemy
a statek svůj prožírá s nevěstkami.</p>

<p class="mlptext">Někdy tou dobou dolil mladý Štěpán všechny prázdné číše, a kdyby
mu je prozíravější nebyli zakryli, zbylo by toho pramálo, on si jich pilně
hleděl, a pomodliv se na úmysl nejvyššího velekněze, vybídl je k přípitku, ať
žije náměstek boží, který je podle něho zároveň náměstek brayského zboží.
Pijmež tedy, pravil, z kalicha tohoto a nalévejte se nápojem, kterýž vpravdě
není částečkou mého těla, nýbrž ztělesněním mé duše. Částečku chleba ponechejte
těm, kdo jsou pouhým chlebem živi. A nebojtež se nedostatku, neboť toto vás
bude víc těšiti než tamto rmoutiti. Aj, hle, vizte. I ukázal jim lesklé peníze
daně a zlatnické bankocedule na dvě libry devatenáct šilinků, dostal prý je za
to, že napsal báseň. Všichni se divili jeho mohovitosti, kdyžtě předtím ani
vindry neměl. Takto pak zněla jeho slova: Věztež všichni, že sutiny času budují
příbytky věčnosti. Co to znamená? Van chtíče sežehne trní, leč z něho vyroste
šípek a z šípku zas růže na kříži času. Pamatujte. V životě ženině se slovo
stává tělem, ale v tvůrcově duchu se všechno pomíjivé tělo stává slovem, které
nepomine. Toť stvoření přídatné. <span class="mlpznakkurziva11b">Omnis caro ad te
veniet.</span> Nad všelikou pochybnost jest účinné jméno té, která v lůně
nosila drahé tělo Vykupitele, Hojiče a Pastýře, naší mocné matky a matky
nejctihodnější, a vhodně o ní Bernardus praví, že má <span class="mlpznakkurziva11b">omnipotentiam deiparae supplicem,</span> to jest
orodovnou všemohoucnost, neboť je druhá Eva, a jak praví Augustin, ona nás
zpátky vykoupila, kdežto ta druhá, naše pramáti, s níž jsme neustále
navazovanou pupeční šňůrou spjati, nás sémě, rod i štědo prodala za bídné
jablíčko. Ale o to tady běží. Buďto ho poznala, jářku ta druhá, a byla tedy
pouhým stvořením svého stvoření, <span class="mlpznakkurziva11b">vergine madre
figlia di suo figlio</span><a href="../Text/odysseus_012.html#_ftn192" title="" class="pcalibre1 pcalibre msofootnotereference calibre16" id="_ftnref192"><i class="calibre1">[192]</i></a><span class="mlpznakkurziva11b">,</span> anebo ho nepoznala a v zapírání a nevědění je
na tom stejně jako Petr Piscator<a href="../Text/odysseus_012.html#_ftn193" title="" class="pcalibre1 pcalibre msofootnotereference calibre16" id="_ftnref193">[193]</a>,
který v domě od Kubíka vystavěném bydlí spolu s Josefem Tesařem, patronem
šťastného skonání všech nešťastných manželství <span class="mlpznakkurziva11b">parce
que M. Léo Taxil nous a dit que qui l’avait mise dans cette fichue position c’était
le sacré pigeon, ventre de Dieu! Entweder</span> transsubstancialita <span class="mlpznakkurziva11b">oder</span> konsubstancialita, ale rozhodně ne subsubstancialita.
A všichni ho za to mrzké slovo okřikli. Otěhotnění bez libosti, porod bez muky,
tělo bez poskvrnky, břicho bez zduřeniny. S vírou a vroucností nechť ji vzývají
chlípníci. To pevně popírat, potírat vždy píleti budem.</p>

<p class="mlptext">I uhodil Rváč Costello pěstí do tabule, že zapěje oplzlou
píseň do kola <span class="mlpznakkurziva11b">Staboo Stabella </span><span class="mlpznakkurziva11b"><span class="calibre23">o</span></span>
holčici, kterouž jeden kolohnát v Alemánsku do kouta přivedl, a spustil: <span class="mlpznakkurziva11b">Prvé tři měsíce chořela, Staboo,</span> a tu na ně od
prahu hněvivě sykla sestra Quigleyová, že jim hanba není, vždyť se to nesluší,
ona, jak jim v mysl vložila, chce míti všechno, jak má býti, než přijde
velmožný pán Andrew, jeť toho velmi dbalá, aby se rozbrojným hlukem čest jejího
hlídání nijak neumenšila. Byla to postarší a zasmušilá matróna usedlého
vzhledu a křesťanského chování, v šedohnědém hábitu velice vhodném k jejím
migrénám i vráskám, a její napomenutí se neminulo s účinkem, neboť vzápětí
všichni Rváče Costella okřikli a odkázali ho, klacka, do náležitých mezí, jedni
s mírnou drsností, druzí s výhružným chlácholením, ale všichni mu spílali, mor
na tebe, co tě čert bere, ty nemehlo, ty skrčku, ty neřáde z hrachoviny, ty
smrade, ty všivajzlíku, ty chamradino, ty pancharte, ty zmetku, nech si ty
ožralé žvásty, ty zatrachtilý opičáku, a milý sir Leopold, který měl ve znaku
kvítek pokoje, něžnou majoránku, jim domlouval, že je to chvíle nejvýš posvátná
a hodná toho, aby nejvýš posvátná zůstala. V Rohově domě nechť vládne klid.</p>

<p class="mlptext">Zkrátka hned po této šarvátce se magister Dixon od Marie z Eccles
mladého Štěpána s šibalským úšklebkem zeptal, proč vlastně nesložil řeholní
sliby, a on mu děl poslušnost v lůně, čistota v hrobě, zato nechtěná chudoba v každé
době. Magister Lenehan odsekl, že o těch bohapustých činech už slyšel, jak se
vypráví, potřísnil liliovou ctnost důvěřivé osoby, což je zmrhání nezletilých,
a všichni do toho vpadli, dobírali si ho a připíjeli mu na otcovství. On je
však pádně usadil řka, že je tomu právě naopak, než se domnívají, neboť on je
navěky syn a navěky panna. Ještě víc se nad tím rozjařili a hned po něm
zopakovali prazvláštní obřad odstrojování a deflorování nevěst, jak jej za
pálení nardu a voskovic na lůžku provádějí kněží z ostrova Madagaskaru, ona je
ustrojena bíle a šafránově, ženich bíle a karmínově a klerikové prozpěvují
kyrie a hymnus <span class="mlpznakkurziva11b">Ut novetur sexus omnis corporis
mysterium</span><a href="../Text/odysseus_012.html#_ftn194" title="" class="pcalibre1 pcalibre msofootnotereference calibre16" id="_ftnref194"><i class="calibre1">[194]</i></a>
tak dlouho, až je připravena o panenství. Potom je obeznámil s převýbornou
svatební písní od jemnocitných básníků mistra Johna Fletchera a mistra Francise
Beaumonta z jejich <span class="mlpznakkurziva11b">Dívčí tragédie,</span> napsané
pro podobné snoubení milenců: <span class="mlpznakkurziva11b">Do postele, do
postele,</span> tak zněl refrén za souzvučného doprovodu na virginál. Vybraně
lahodné epithalamium lísavě ponoukavé pro mladičké milence, voňavými loučemi
družiček doprovázené na čtvernohé proscenium manželského obcování. Šťastně se
shledali, pravil magister Dixon, a potěšili, ale pozor, panáčku, správně se
měli nazývat John Svlečer a Francis Remont, a to by bylo, aby z takového
páření, na mou duchu, něco velkého nevzešlo. Bodejť, pravil mladý Štěpán, pokud
on si vzpomíná, měli jednu šlundru z hampejzu dohromady a střídavě se s ní
oddávali milostným radovánkám, v té době se totiž žilo plně a mrav země to
schvaloval. Většíhoť milováni, pravil, nemá žádný nad to, by kdo ženu svou
položil příteli svému. Jdi, i ty čin podobně. Tak nebo podobně pravil
Zarathustra, druhdy regius profesor francouzské antikoncepce na univerzitě ve
Volské oháňce, a takový člověk ještě nedýchal, jemuž by bylo lidstvo za tolik
zavázáno. Uveď cizozemce do věže, a byl by div, abys pak nedostal nenejlepší
postel. <span class="mlpznakkurziva11b">Orate, fratres, pro memetipso.</span><a href="../Text/odysseus_012.html#_ftn195" title="" class="pcalibre1 pcalibre msofootnotereference calibre16" id="_ftnref195"><i class="calibre1">[195]</i></a> A všechen
lid ať propoví Amen. Rozpomeň se, Erine, na svá pokolení a na dny staré, jak
jsi pohrdl mnou i slovem mým a cizozemce jsi přivedl do bran mých, aby smilnil
před tváří mou a jako Izrael ztučněl a zpíčil se. Pročež jsi zhřešil proti
světlu a ze mě, pána svého, jsi služebníka služebníkova učinil. Vrať se, ó
vrať, klane Milly: nezapomínej na mě, o Milésane. Proč jsi učinil tuto ohavnost
přede mnou, že jsi mě odstrčil jako kupčíka s jalapou a zapřel mě před Římany i
Indy temnomluvnými, s nimiž tvé dcery prostopášné líhaly? Z Orébu a z Néba a z Fasgy
a z Rohů Hattenu popatř nyní, lide můj, na zemi zaslíbenou, na zemi oplývající
mlékem a prachy. Hořkým mlékem jsi mě však kojil: navěky jsi mi zhasil měsíc i slunce.
A navěky jsi mě opustil na temných cestách hořkosti mé: a na ústa jsi mě
políbil políbením popelovým. Tuto zšeřelost nitra, hovořil dále, důmysl
Septuaginty nijak neosvítil, ba ani slovem o ni nezavadil, neboť Jitřní jas
přicházející shůry, který rozrazil brány pekelné, zavítal do temností
zevnitřních. Dlouhým návykem ukrutnost tolik nekruší (jak o svých milovaných
stoicích říká Tullius) a Hamletův otec neukazuje princi žádné vředy po
spálenině. Zatmělost v pravé poledne života, toť egyptská rána, která v prenatálních
i postmortemních nocích je jejich nejvlastnější <span class="mlpznakkurziva11b">ubi</span>
a <span class="mlpznakkurziva11b">quomodo</span><a href="../Text/odysseus_012.html#_ftn196" title="" class="pcalibre1 pcalibre msofootnotereference calibre16" id="_ftnref196"><i class="calibre1">[196]</i></a><span class="mlpznakkurziva11b">.</span> A ježto cíle a zásady všech věcí se jistým
způsobem a jistou měrou shodují s jejich početím i vznikem, táž mohutná shoda
ze zrodu ženoucí do růstu zpětnou metamorfózou působí úbytek i pokles k závěru,
jak si to příroda žádá, a tak je to s naším podměsíčným živobytím. Sudičky nás
rvou do života: fňukáme, tloustneme, dovádíme, chňapáme, objímáme, scházíme,
umíráme: po smrti se pak skloní nad námi. Nejprve z vody Nilu zachráněn, v rákosí,
v ošitce z sítí: nakonec sluje v hoře, skrytá hrobka uprostřed skřeku rysa a lomihnáta.
A protože kdevitost své mohyly žádný člověk nezná, aniž k jakým děním budeme
takto uvedeni, zdali do Tofetu, nebo do Rajského Města, podobně je všechno před
námi skryto, když se ohlédáme zpátky, z jaké dálné končiny covitost naší
kdovitosti vzala svou odkudvitost.</p>

<p class="mlptext">Rváč Costello pak mocně zanotoval <span class="mlpznakkurziva11b">Etienne chanson</span><a href="../Text/odysseus_012.html#_ftn197" title="" class="pcalibre1 pcalibre msofootnotereference calibre16" id="_ftnref197"><i class="calibre1">[197]</i></a> a přitom
na ně hulákal, hle, moudrost vystavěla sobě dům, to velebné staroslavné
klenutí, Stvořitelův křišťálový palác celý jak ze škatulky, krejcar tomu, kdo
najde hrášek.</p>

<p class="mlpversei">Hle, stavba dedalského Kubíka,<br/>
v ní pytlů sladu kupa veliká,<br/>
složená v cirku Kubyhonzíka.</p>

<p class="mlptext">A<span class="mlpznakkurziva11b"> </span>tu, běda, jako ozvěnou
ponuře zarachotil z ulice hromový třesk. Hřmotně zahřímal zleva Thor:
kladivometač strašlivý v hněvu. Nastala bouře, která mu sevřela srdce. Magister
Lynch ho vystříhal, aby nereptal a nevtipkoval, protože i bůh se horší nad jeho
ďábelskou tlachavostí a zpohanilostí. A tu, jak si všimli, on, který se prve
troštoval, rázem zbledl, schlípl a z dřívější vypínavé zpupnosti slevil a srdce
se mu v hrudním koši zatetelilo nad pohřmíváním bouře. Jedni si ho dobírali,
druzí se mu pošklebovali a Rváč Costello si zas důkladně přihnul medoviny a magister
Lenehan se dušoval, on že si přihne až potom, ale sotva dořekl, bez pobízení ji
měl v sobě. Chlubný chvastoun se však rozkřikl, jestliže starý Páprda přebral,
to je toho, on se jím nedá zahanbit. Ale tím jen zakrýval své zoufalství, jak
se tam v Rohově síni kor<span class="calibre17">mutlivě choulil.
Jedním douškem tedy dopil a tak si dodal odvahy, neboť</span> rachotivě
zaburácelo po celé obloze, až ho nad tím hřměním k poslednímu soudu občas
bohabojný Madden rýpl do žeber, a mistr Bloom, posazený vedle chlubila, mu na zmírnění
velikého strachu chlácholivě domlouval a vykládal, to že je slyšet jen hlomoz
výboje z bouřkového mraku, víte, jaký se tam zrovna odehrál, což je zcela v řádu
přírodního fenoménu.</p>

<p class="mlptext">Byl však Konejšilovými slovy Chvastounův strach zdolán?
Nikoliv, mělť on v prsou osten zvaný Hořkost, kterýž se nedal slovy odstraniti.
A to nebyl upokojený jako jeden ani bohabojný jako druhý? Ani takový, ani onaký
nebyl, jak by si byl žádal. A to neusiloval znovu nalézti jako v mladosti své
lahvici Svatost, s níž býval živ? Nikterak, neboť mu chyběla Milost k jejímu
nalezení. A to uslyšel v tom rachotu hlas boha Množitele či, jak Konejšil
pravil, hlomoz Fenoménu? Uslyšel? Jakpak by neuslyšel, leč by si byl rourku
Rozumu ucpal (což neučinil). Tou rourkou uviděl, že je v zemi Fenoménu, kdež mu
zajisté bude jednoho dne umříti, anžto jako druzí i on je pomíjivá pitvora. A to
nechtěl umříti jako druzí a odejíti ze světa? Nechtěl a také se už nadále
nechtěl po způsobu jiných mužů pitvořiti se ženami, jak jim podle knihy Zákona přikázal
Fenomén. Nic tedy nevěděl o druhé zemi zvané Věř-ve-mě, což jest země
zaslíbená, kterážto náleží a navěky náležeti bude králi Rozkošnému a v níž se
neumírá ani nerodí ani nežení ani nevdává a do níž jich vchází tolikero,
kolikero v ni uvěří. Ano, Zbožný mu o té zemi pověděl a Cudný mu do ní ukázal
cestu, leč stalo se, že cestou natrefil na pohledění libou láryni, podle
vlastních slov zvanou Ptáček-v-hrsti, a ta ho lichotkami lstivě zvábila z pravé
cesty řkouc, Hej švarný panáčku, poodejdi stranou a já ti ukážu spanilé místo,
a úlisně na něho dotírala, až ho dostala do své sluje zvané Dva-v-křoví nebo
také podle některých učenců Tělesná Žádostivost.</p>

<p class="mlptext">Po tom chlípně bažila celá společnost v Mateřinském dvorci,
usazená tam u společného stolu, a jestliže narazí na tu láryni Ptáčka-v-hrsti <span class="calibre17">(prolezlou ohavnými nákazami, obludami a mrzkým
ďáblovstvím), jinak</span> nedají, násilí jí učiní a tak ji poznají. Věř-ve-mě
prohlašovali za pustý výmysl, který jim pranic neříká, neboť za prvé to místo,
kam je Dva-v-křoví vábí, je přelibá sluj a jsou v ní čtyři podušky a na nich
cedulky s těmito natištěnými slovy: Naznak, Naruby, Stydlavo, K-líci-líčko, za
druhé si nic nedělají z té ohavné nákazy Příjice i těch oblud, neboť
Prezervativ jim poskytl tuhý štít z volského střeva, a za třetí jim neublíží
ani Štědo, totižto mrzké ďábelstvo, a to díky témuž štítu zvanému Dětihub. A tak
se předháněli v zaslepenosti, pan Uštěpačný a pan Občas Bohabojný, pan Opičák
Češpivo, pan Samopašný Svobodník, pan Delikátní Dixon, mladý Chvastoun a pan
Kulantní Konejšil. Tady jste se, ó zpustlíci, šmahem zmýlili, bylť to hlas
hněvem rozlíceného boha, užuž zdvíhajícího paži, že zmarní jejich duši za
prznění a marnění páchané navzdory jeho slovu, jimž jim palčivě přikazuje
plodit děti.</p>

<p class="mlptext">A tak ve čtvrtek šestnáctého června byl Patk. Dignam, zesnulý
na mrtvici, pochován do hlíny a po úporném suchu, chválabohu, napršelo, bárkař,
který s rašelinou ujel po vodě dobrých padesát mil, říkal, že osení nevzchází,
pole prahnou, smutně se kalí a páchnou, taky stepi a blata. Je k zalknutí,
výhonky hynou, že by tak dlouho zůstaly bez vláhy, není pamětníka. Růžová
poupata jsou zhnědlá a kruchá, na kopcích samé suché klestí a proutí, od ohně
chytnou jako troud. Loňská únorová vichřice, která po celé zemi natropila
žalostnou spoušť, to říká každý, proti tomuto suchopáru nic není. Ale jak
řečeno, dnes večer po západu slunce pořád foukalo od západu, a jak se stmívalo
a pranostikáři čuměli na oblohu, ponenáhlu tam bylo vidět velikánské
nabobtnalé mraky a nejprve pár blýskavic, potom po desáté pořádný blesk <span class="calibre17">s dlouhým hromobitím a za chvilinku horempádem
kdekdo pelášil před</span> prašným lijákem pod střechu, a jak se rozpršelo,
mužští si zakrývali slamáky hadříkem nebo kapesníkem a ženské cupitaly s vykasanými
sukněmi. Na Ely Place, v Baggot Street, v Duke’s Lawn, odtud pak dále přes
Merrion Green až po Holies Street, kde dřív bylo trupelnaté sucho, valil se
vodní příval, široko daleko ani bryčka, ani kočár, ani drožka, ale potom už
nezahřmělo. Zrovna naproti dveřím velectihodného sudího Fitzgibbona (toho, co
má spolu s advokátem Healym rozsoudit spor o kolejní pozemky) nad jiné čestný
muž Mal. Mulligan cestou od spisovatele p. Moora (bývalého papežence, ale dnes,
jak se proslýchá, dobrého oranžisty) narazil na Aleca Bannona s vlasy
zastřiženými na patku (ta prý se nosí tak jako plesová pelerína ze zeleného
kendalu), právě přibylého do města poštovním dostavníkem z Mullingaru, kde jeho
<span class="calibre17">bratranec a bratr Mal M.-a pobudou ještě
měsíc až do Medarda, a hned</span> se ptá, co tam u všech všudy pohledává, jde
prý zrovna domů, a on zas, že si zaskočí k Andrew Rohovi vyzunknout pohár vína,
to mu řekl, ale ať mu poví o té střečkovité jalůvce, na svá léta vyspělé, té
stračence, pořád lilo jak z konve, a tak se oba vydali k Rohovi. Tam si Leop.
Bloom z Crawfordova deníku hověl s cháskou žertéřů, rozverných kumpánů, s Dixonem
ml., medikem od Matky Milosrdenství, s Vin. Lynchem, s jedním skotským
rodákem, s Will. Maddenem, s T. Lenehanem, zesmutnělým nad koněm, na kterého
tolik držel, a se Štěpánem D. Octl se tam Leop. Bloom následkem dřívější únavy,
zatím už pominulé, v noci se mu zdál divný sen o jeho milené paní Moll, že je
obuta v červené trepky a na sobě má turecké spodky, což podle lidí znalých věci
ohlašuje změnu, a byla tam paní Purefoyová, domohla se přijetí vzhledem k svému
těhotenství a teď leží, chuděra, v polohu, báby se činí jak mohou a ona pořád
nerodí, rýžový odvar, ten znamenitý počišťovač útrob, si oškliví a dýchá hůř,
než je zdrávo, bude to ale kluk jako býk, říkají podle toho, jak tluče, jen aby
jí Pánbůh dal lehké slehnutí. Je to, pokud vím, její deváté naživu pozůstalé
robě, poslednímu ohryzala nehty na svátek Zvěstování, dožilo se dvanácti měsíců
a spolu s třemi jinými vesměs odkojenými, která jí umřela, je krasopisně
zapsáno v anglikánské bibli. Její pantáta je padesátník a metodista, jenže k vysluhování
chodí, a když je v den odpočinku hezky, bývá ho se dvěma hochy vidět za
bullockým přístavem, jak v průlivu hází udici s důkladně zatíženým navijákem,
nebo zas z pramičky do vlečné sítě chytá platýze a tresky, a hodně prý jich
uloví. <span class="calibre17">Zkrátka napršelo nesmírně mnoho,
takže všechno okřálo a sklizeň bude vydatnější, jenže lidé znalí věci říkají,
že po vichru a vodě chodívá oheň, neboť podle pranostiky Malachjášova kalendáře
(a pan Russell prý pro své selské noviny sestavil podle hindustánštiny
prorockou formuli podobného rázu), všeho prý do třetice, což je jalová
povídačka pro staré báby a malé děti, jenže někdy se ty podivínské dohady přece
jen vyplní, bůhví čím to je.</span></p>

<p class="mlptext">V tu chvíli přistoupil k patě stolu Lenehan a hned, že je ten
dopis ve večerních novinách, a usilovně ho hledal po všech kapsách (svatosvatě
se dušoval, jak si na něm dal záležet), ale na Štěpánovo naléhání přestal
hledat, a byv vybídnut, jen ať se posadí vedle, převelmi chutě to učinil. Bylť
on veselá kopa a platil za tatrmana a šlejfíře a o ženách, koních a pikantních
skandálech věděl kdeco. Po pravdě řečeno statky neoplýval, a tak se ponejvíce
potloukal po kavárnách a krčmách s lodními verbíři, štolby, sázkaři, donašeči,
tajnými, příručími, kokotami, dámičkami z hampejzu a podobnou šibeniční
chamradí nebo zas celou noc až do bílého dne vysedával s exekutorem nebo
policajtem a mezi sklenkami svařeného skořicového vína z něho vymámil leckterý
šťavnatý klep. Stravoval se u paštikáře, a třebaže se za bídný groš v kapse
cpal zbytkem jídel a miskou drštěk, pomáhal si z nouze vyřídilkou nebo
šťavnatým vtipem zaslechnutým od lehké holky a podobně, až se všichni popadali
za břicho. Uslyšev to druhý, totiž Costello, zeptal se, zdali je to báseň, nebo
povídka. Věru že ne, Franku (tak se on jmenoval), povídá, je to o kerryjských
kravách, které se kvůli slintavce a kulhavce mají porazit. Jděte mi s hovězinou
do háje, povídá a přimhouří oko, čert je vem. Tady v plechovce jsou rybičky, že
z ní nikdy lepší nevyšly, a s vlídnou ochotou sáhl po nasolených sledích,
postavených opodál, chvíli už po nich zálibně pokukoval, až se k nim dostal,
což byl vlastně hlavní cíl jeho koledování, byl totiž vyhládlý. <span class="mlpznakkurziva11b">Mort aux vaches</span><a href="../Text/odysseus_012.html#_ftn198" title="" class="pcalibre1 pcalibre msofootnotereference calibre16" id="_ftnref198"><i class="calibre1">[198]</i></a><span class="mlpznakkurziva11b">,</span> ozve se na to francouzsky Frank, ten býval v učení
u jednoho páleníka, který měl v Bordeaux vinný sklad, a francouzsky mluvil jako
nějaký lepší člověk. Byl on Frank od malička lajdák, otec, představený obce, ho
neudržel ve škole, aby se naučil písmenka a vyznal se v mapách, dal ho tedy
zapsat na univerzitu, měl studovat mechaniku, jenže on jako nějaké bujné hříbě
hryzl udidlo a víc než s folianty měl co dělat s krajským soudcem a obecním
serbusem. Hned že bude hercem, hned markytánem, hned zas podvodným sázkařem,
potom si umanul na medvědinec a kohoutí zápasiště, potom dostal chuť plavit se
po širém moři nebo s cikány cválat po silnicích, při měsíčku unášet zemanské
dědice, krást děvečkám prádlo nebo škrtit za plotem slepice. Z domu utekl tolikrát,
kolik má kočka životů, a tolikrát se zas s holými kapsami vrátil k otci,
představenému obce, který se usedavě rozplakal, jen ho uviděl. Jakže, založil
si ruce křížem pan Leopold, chtěje tomu přijít na kloub, to je všechny porazí?
Vždyť jsem je, povídá, ráno viděl táhnout na liverpoolské parníky. Že by to
bylo tak zlé, to nevěřím. Vyznal se v dobytku, v stelných kravách, v tučných
škopcích a vlnatých kudrnáčích, dělal před lety aktuára u pana Josepha Cuffa,
váženého velkoobchodníka, který hned vedle skladiště pana Gavina Lowa v Prussia
Street prodával živý skot a dražil louky. V tom se s vámi nesrovnávám, povídá.
Spíš to bude tipcový zánět jazyka. Pan Štěpán poněkud pohnutě, leč mírně mu
řekl, to že vůbec ne, že mu sám carův vrchní ocasní šimrač v depeších děkuje za
pohostinství a že posílá nejosvědčenějšího kravského fušéra celé Velké Rusi,
doktora Rinderpesta<a href="../Text/odysseus_012.html#_ftn199" title="" class="pcalibre1 pcalibre msofootnotereference calibre16" id="_ftnref199">[199]</a>,
s několika léčivými pilulemi, ten že popadne býka za rohy. No, no, povídá pan
Vincent, mluvme si pravdu. Jestli si s irským býkem něco začne, sám se napíchne
na rohy dilematu. Irským co do jména a irským co do povahy, povídá pan Štěpán a
kolem dokola zurčivě dolil pivo. Irský býk v anglickém porcelánu. Pojímám tě,
povídá pan Dixon. Je to zrovna ten býk, kterého nám sem na ostrov poslal ze všech
nejzdatnější dobytkář, statkář Míša neboli Miketa. Pravdu díš, povídá přes stůl
pan Vincent, a k tomu miketovskou svítilnu zasklenou volským okem a tak
vypasený a důstojný býk, povídá, nikdy do jetele nekálel. Rohatý byl ažaž, srst
ze zlata, z nozder se mu sladce kouřilo, a tak naše ostrovanky zanechaly droždí
a válečků na těsto, pustily se za ním a jeho býčiznu ověsili řetězy sedmikrás.
Což o to, povídá pan Dixon, ale než sem dorazil, statkář Míša, sám kleštěnec,
ho dal vymiškovat od kolegia lékařů, kteří na tom byli stejně jako on. Pospěš
tedy a dělej všechno, co ti můj vlastní bratranec mordsetlord Jindra řekne, a tumáš
statkářské požehnání, a po těch slovech ho důkladně plácl po zadku. Však se mu
to plácnutí a požehnání vyplatilo, pravil pan Vincent, na odškodnění ho totiž
naučil kousku, který už stál za to, takže dodnes kdejaká děvečka, očepená žena,
abatyše i vdova tvrdí, že ať kterýkoliv den v měsíci, raději mu někde v šeru
kravína pošeptá do ucha nebo si dá jeho dlouhým posvátným jazykem olíznout týl,
než by se vyspala třeba s nejšvarnějším mladým násilníkem ze všech čtyř irských
niv. A tu propověděl další: A nastrojili ho do krajkové košile a suknice s kápí
a pásem a nabíranými rukávy a ustřihli mu kštici a celého ho natřeli vorvaním
tukem a na kdejakém rozcestí mu postavili chlév se zlatým žlabem nejlepšího na
trhu dostupného sena, takže mohl po chuti žrát i chvístat. Tou dobou otec
věřících (jak mu přezdívali) tak zbachratěl, že ani na pastvu nedošel. Naše
paní a slečny, ty šibalky, to napravovaly tím, že mu v zástěrách nosily krmivo,
a jakmile si nacpal břicho, stavěl se na zadní nohy a ukazoval vzácným dámám
tajemství a po býkovsku ryčel a bučel a ony ryčely a bučely po něm. Bodejť,
povídá další, a tak ho zpovykali, že v celé zemi nesmělo nic růst leda pro něho
zelená tráva (tu barvu si totiž jedinou liboval), a na vršku uprostřed ostrova
vztyčil tabulku s tištěnou vyhláškou tohoto znění: Jménem mordsetlorda Jindry,
zelení zarostlá země nechť se zelená. A, povídá pan Dixon, jak se dopídil, že
nějaký zloděj dobytka někde v Roscommonu nebo v pustinách Connemary nebo nějaký
hospodář někde v Sligu zasel hrst hořčice nebo pytlík řepky, jako zběsilý
proběhal půl kraje a rohy vyrýpal veškerou sadbu, a to na rozkaz mordsetlorda
Jindry. Zprvu se škorpili, povídá pan Vincent, a mordsetlord Jindra spílal
statkáři Míšovi, že je miškulancký čerchmant a kurevník, který doma přechovává
sedmero nevěstek, však já mu to zatrhnu, povídá, já tomu hovádku milým
býkovcem, zděděným po otci, dám pořádně na pamětnou. Jenže když si jednou
večer, povídá pan Dixon, mordsetlord Jindra před večeří vydrbal královskou
kůži, bylo to po vyhraném veslicovém závodu (sám měl lopatková vesla, kdežto
ostatní podle prvního závodního předpisu směli veslovat podávkami), zjistil, že
je úžasně podobný býkovi, i popadl umolousaný jarmareční tisk, schovaný ve
spíži, a tam se nad všechnu pochybnost přesvědčil, že je z levého boku potomek
slavného přebornického býka Římanů, zvaného <span class="mlpznakkurziva11b">Bos
bovum,</span> což je v správné ševcovské latině tolik jako býčí principál.
Potom, povídá pan Vincent, strčil mordsetlord Jindra přede všemi dvořany hlavu
do kravského koryta, znovu ji vytáhl a všem pověděl své nové jméno. Dosud
všecek zmáchaný se pak navlíkl do staré košile a sukně po bábě a koupil si
mluvnici býčtiny, jenže z ní pochytil jenom osobní zájmeno první osoby, to si
velkým písmem opsal a naučil nazpaměť, a než se šel projít, nacpal si kapsy
křídou a podle nálady je čmáral na skalní stěnu, na stolek v čajovně, na žok
bavlny nebo na poplavek. Zkrátka za chvíli se s irským býkem sblížil jako
zadnice s košilí. To ano, povídá pan Štěpán, a skončilo to tak, že ostrované u vědomí,
že s těmi jednomyslnými nevděčnicemi nic nepořídí, zrobili si pramici, s ranci
svršků se na ni nalodili, vztyčili stěžně, rozestavili k ráhnům mužstvo,
přitočili se k návětří, zarejdovali přídí, až zůstali stát, rozvinuli tři
plachty po větru, nařídili příď mezi vítr a příboj, zdvihli kotvu, kormidlo
přehodili k levoboku, vytáhli pirátskou vlajku, křikli třikrát hurá, popustili
plachetní lano, odrazili s rachotinou od břehu a vyjeli po moři, že doplují až
na americký oceán. Tenkrát, povídá pan Vincent, složil jeden dělmistr
rozpustilou odrhovačku:</p>

<p class="mlpversei">– Papež Petr čurá do postele.<br/>
Málo platné, chlap je chlap.</p>

<p class="mlptext">Studenti dopovídali bajku a tu se na prahu objevil náš ctný
známý pan Malachjáš Mulligan a s ním zrovna natrefený přítel, mladý pán jménem
Alec Bannon, který nedávno přišel do města, že si u domobrany zakoupí
praporčický čili kornetský patent a dá se na vojnu. Pan Mulligan se uhlazeně
vyjádřil, že ho to těší, už proto, že je to v souladu s léčbou právě dotčeného
zla, jak ji sám zamýšlí. Načež rozdal shromážděným kupu tuhých kartiček, které
si dal ten den u p. Quinnella natisknout s textem vysázeným ladnou kurzívou: <span class="mlpznakkurziva11b">P. Malachjáš Mulligan, plodič a plemenář, ostrov
Lambay.</span> Zamýšlí totiž, vykládal, zanechat nepřetržitých lichých
radovánek, jakými se v městě vážně zabývají sir Trulant Ješita a sir Štěbetálek
Bábovka, a věnovat se nejvznešenějšímu úkolu, pro jaký je naše tělesné ústrojí
vytvořeno. To si tedy, vzácný příteli, rozhodně poslechneme, pravil pan Dixon.
Oč, že to čpí děvkařstvím. Jen dál, oba se posaďte. Sedět nebo stát je za
stejné peníze. Pan Mulligan vyhověl pozvání, rozhovořil se o svém zámyslu a pověděl
posluchačům, že na to připadl, když uvažoval o příčinách neplodnosti jak
inhibiční, tak prohibiční, buď že inhibice vzniká z manželské rozháranosti a nevyrovnanosti,
nebo zas prohibice vyplývá z vrozených vad nebo získaných návyků. Převelice ho
popouzí, když pozoruje, jak se manželské lože připravuje o nejdražší zástavy: a
když uvažuje, kolik pohledných ženských s bohatým výměnkem, upadlých do spárů
praničemných popů, staví svou svíci pod kbelec v nevábné klauzuře, nebo zas
místo aby rozhojňovaly cestičky blaha, ztrácejí ženskou svěžest v náručí
nějakého protivného dědka, zatímco mají na dosah sto švarných junů, kteří by se
s nimi potěšili, ony utrácejí nezměrný poklad svého ženství. Na zamezení této
nepřístojnosti (podle něho vyplývající z potlačovaného žáru), poradiv se s váženými
rádci a probádav celou věc, rozhodl se alodiálně natrvalo zakoupit svobodné
manství ostrova Lambay od majitele lorda Talbota de Malahide, toryovského
aristokrata, u naší starousedlické strany nehrubě oblíbeného. Tam hodlá zřídit
národní ploditelský statek zvaný <span class="mlpznakkurziva11b">Omfalos</span> s
obeliskem po egyptsku vytesaným a vztyčeným a nezištně sloužit jednékaždé ženě
jakéhokolvěk společenského postavení, která tam zavítá a zatouží zhostit se
potřeb své přirozenosti. O peníze mu nejde, nevezme za tu práci ani groš.
Chudičká kuchta stejně jako zámožná panička najde v něm chlapáka, jen když svou
tužbu vřele podepře svou stavbou i letorou. Co se stravy týče, vyložil jim,
bude se tam výhradně živit šťavnatými hlízami a rybami a králíky, maso těchto
plodných hlodavců se totiž pro tento účel velmi doporučuje, ať už pečené, či
dušené s lupínkem muškátového květu nebo s několika paprikovými lusky. Po této
homilii, pronesené s vřelou přesvědčivostí, si pan Mulligan rázem strhl z klobouku
kapesník, kterým si ho předtím chránil. Zřejmě je oba zastihl déšť, přidali
sice do kroku, ale přesto zmokli, jak bylo patrné z páně Mulliganových
hrubosoukenných šedých kalhot, teď poněkud grošovatých. Posluchači posuzovali
jeho záměr velmi příznivě a vřele mu ho chválili, jenom pan Dixon od Marie něco
namítal a pedantsky se zatvářil, nechce-li on taky nosit dříví do lesa. Pan
Mulligan vzdal učeným počestnost přiléhavým citátem z klasiků; jak si ho
pamatoval, zdál se mu pádným a vkusným dokladem jeho tvrzení: <span class="mlpznakkurziva11b">Talis ac tanta depravatio hujus seculi. O quirites, ut
matres familiarum nostrae lascivas cujuslibet semiviri libici titillationes
teslibus ponderosis atque excelsis erectionibus centurionum, Romanorum
magnopere anteponunt:</span><a href="../Text/odysseus_012.html#_ftn200" title="" class="pcalibre1 pcalibre msofootnotereference calibre16" id="_ftnref200"><i class="calibre1">[200]</i></a>
prosťáčkům pak objasnil svůj názor pro ně stravitelnější obdobou ze zvířecí
říše, jelenem a laní na lesní mýtině a kačerem a kachnou na selském dvoře.</p>

<p class="mlptext">Náš hovorka, který si na eleganci nemálo zakládal, však to byl
věru švarný chlapík, věnoval se šatům a dost nakvašeně žehral na náhlé rozmary
atmosféry, a shromáždění se zatím rozplývali chvalozpěvy na předložený záměr.
Jeho přítel, ten mladíček, nad prožitou příhodou tak plesal, že mu to nedalo,
aby ji nevypověděl sousedovi. Tu si pan Mulligan všiml tabule a hned se zeptal,
pro koho jsou ty chleby a ryby, a spatřiv cizince, zdvořile se mu uklonil a pravil,
Žádáte si, prosím, nějaké odborné pomoci, jakou vám můžeme poskytnout? On mu za
nabídnutí velmi srdečně, leč s náležitým odstupem poděkoval a odvětil, že
přišel kvůli jedné paní ležící u Roha, ta je těhotná, a chudinka, trpí
porodními bolestmi (tu si zhluboka povzdychl), pozeptat se, jestli si už
radostnou událost odbyla. Chtěje to zamluvit, otázal se pan Dixon přímo pana
Mulligana, jestli jeho odulost, pro kterou si ho dobírá, není známkou
ovoblastického otěhotnění v prostatickém váčku neboli mužském lůně, nebo snad
jako u proslulého lékaře pana Austina Meldona nepochází od žaludečního vlka.
Všecek rozesmátý nad svými spodky, uhodil se pan Mulligan vší silou pod bránici
a skvěle komicky zparodoval kmotru Groganovou (ženská je to nad jiné znamenitá,
bohužel běhna): Pancharta toto panděro nikdy nenosilo. Nad touto duchaplností
znovu zaburácelo veselí, až se celá místnost otřásala prudkým řehotem. Dál by
se byl v stejném pitvorném tónu rozléhal rozpustilý křápot, nebýt toho, že v předpokoji
někdo zašramotil.</p>

<p class="mlptext">A tu posluchač, nebyl to nikdo jiný než skotský student, ten
koudelově plavý třeštiprd, mladíčkovi nanejvýš bodře blahopřál, čímž mu
vyprávění v nejnapínavějším bodě přetrhl, a dvorným pokynutím požádal sedící
naproti o laskavé přistrčení karafy s posilujícím mokem a tázavou pózou hlavy
(celé století zjemnělé výchovy by tak ladný posunek nedokázalo), sdruženou se
stejnoměrnou, leč opačně vyváženou rovnováhou hlavy, prostinkými slovy se
vypravěče zeptal, může-li mu zavdat pohárem tohoto moku. <span class="mlpznakkurziva11b">Mais bien sûr, </span>šlechetný cizinče, řekl jaře, <span class="mlpznakkurziva11b">et mille compliments</span><a href="../Text/odysseus_012.html#_ftn201" title="" class="pcalibre1 pcalibre msofootnotereference calibre16" id="_ftnref201"><i class="calibre1">[201]</i></a><span class="mlpznakkurziva11b">.</span> Jen mi zavdejte, přijde mi to vhod. Jenom ten
pohár mi chyběl do vrcholu blaha. Milosrdné nebe, mít třeba zbylou kůrku v ranci
a k tomu pohár studniční vody, Bože můj, dosti bych měl na tom a srdečně rád
bych poklekl na zem a vzdal nadpozemským mocnostem díky za blaho, které mi
Dárce dobrot udílí. Po těch slovech si podal číši ke rtům, vydatně si
posilujícího moku lokl, uhladil si vlasy, a jen si rozepjal hruď, hned mu
odtamtud vyklouzl medailónek zavěšený na hedvábné stužce, co se mu na něj
vlastnoručně podepsala, byl mu ten obrázek nade vše. Nadmíru něžně se na její
rysy zadíval a Ah, Monsieur, řekl, vidět ji, jak já jsem ji tu jímavou chvíli
viděl v roztomilé šálce a nové koketní čapce (dostala prý ji k svátku),
nastrojenou s tak prostoduchým neladem, tak nyvě něžnou, na mou duši, i vy
byste se, ponoukán šlechetnou povahou, takové nepřítelkyni zcela vzdal nebo
navždy z pole odtáhl. Věřte mi, jakživ jsem nebyl tak pohnut. Děkuji ti, Bože,
ty původe mých dnů! Třikrát blažený ten, koho toto roztomilé stvoření svými
vděky oblaží. Zamilovaný povzdech dodal těmto slovům výmluvnosti, i zastrčil
medailónek za ňadra, otřel si oči a znovu po<span class="calibre17">vzdychl.
Dobrotivý Rozsévači požehnání na všechno tvorstvo, jak veliká</span> a obecná
je asi tvá nad jiné líbezná krutovláda, že si podmaňuje svobodné i nevolníky,
prostého venkovana i uhlazeného hejska, milence hárajícího nezkrotnou vášní i manžela
zralejšího věku. Jenže já se, prosím, odchyluji od věci. Jak zplichtěné a kusé
jsou naše podnebeské radosti. Proklatě! Kéž by mi byla, proboha, předvídavost
připomněla, že si mám s sebou vzít plášť! Je to k pláči. Aťsi pak lilo jak z konve,
za mák by nám to oběma neublížilo. Toť! křikl a plácl se do čela, zítra je taky
den, a tisíc láteř, je tady můj známý <span class="mlpznakkurziva11b">marchand de
capotes</span><a href="../Text/odysseus_012.html#_ftn202" title="" class="pcalibre1 pcalibre msofootnotereference calibre16" id="_ftnref202"><i class="calibre1">[202]</i></a><span class="mlpznakkurziva11b"> </span>Monsieur Poyntz, za livr od něho dostanu plášť
podle francouzské módy, že v slušivějším nikdy dáma nezmokla. Ouha! ouha! křičí
Le Fécondateur<a href="../Text/odysseus_012.html#_ftn203" title="" class="pcalibre1 pcalibre msofootnotereference calibre16" id="_ftnref203">[203]</a>
a cupe dovnitř, můj přítel Monsieur Moore, ten veledokonalý cestovatel (zrovna
jsem v kroužku veleduchaplných lidí z celého města <span class="mlpznakkurziva11b">avec lui</span> vyzunkl poloviční láhev), mi tvrdí, že
na Hornově mysu, <span class="mlpznakkurziva11b">ventre biche,</span> bývá liják
a ten promáčí i nejtlustší plášť. Po tak prudkém promoknutí se prý, <span class="mlpznakkurziva11b">sans blague,</span><a href="../Text/odysseus_012.html#_ftn204" title="" class="pcalibre1 pcalibre msofootnotereference calibre16" id="_ftnref204"><i class="calibre1">[204]</i></a> leckterý nešťastník
opravdu hurtem octl na jiném světě. Pch! Livr! křikne Monsieur Lynch. Co je
neforemné, je i za suvák drahé. Jediné paraplíčko, třeba ne větší než hříbek,
vydá za deset takových náhražek. Žádná jen trochu rozumná by plášť nenosila. Má
milá Kitty mi dnes řekla, že než chcípat v takové arše spásy, to bude raděj v potopě
tančit, a jak mi připomněla (přitom se pikantně zarděla a pošuškala mi do
ucha, třebaže její slova mohli pochytit jen vrávoraví motýli), panímáma Příroda
nám z boží milosti do srdce vštípila jednu <span class="calibre17">prostopravdu,
že <i class="calibre1">il y a deux choses</i></span><a href="../Text/odysseus_012.html#_ftn205" title="" class="pcalibre1 pcalibre msofootnotereference calibre21" id="_ftnref205"><i class="calibre1">[205]</i></a><span class="calibre17">, pro něž nevinnost našeho původního</span>
roucha, jinak neslušná, je oděním nejvhodnějším, ba jediným. Předně prý je to
(a jak jsem své sličné mudrlantce pomáhal do dvoukolky, dožadovala se mé
pozornosti tím, že mi jazykem zlehka zavadila o vnější sluchové dutiny), předně
je to lázeň… ale cinkot zvonku v dvoraně v tu chvíli přerušil výklad, který
sliboval tak hojné obohacení naší zásoby vědomostí.</p>

<p class="mlptext">Uprostřed všeobecného nejapného veselí shromážděných
zazvonilo, všichni hádali, co to asi je, a tu vešla dovnitř slečna Callanová,
řekla potichu pár slov mladému panu Dixonovi, hluboce se celé společnosti
uklonila a odešla. I tou chvilkovou přítomností ženy, obdařené všemi vděky
cudnosti, stejně přísné jako krásné, se šprýmovné šlehy největších zpustlíků
zmírnily, jenže její odchod byl znamením k novému výbuchu oplzlictví. Ať jsem
Matěj, řekl Costello, ten ožralý halama. Náramně pěkná jalovička. Oč, že si s tebou
dala rande. Cože, ty lumpe! Že to s ní umíš? Kristova noho. A jak, povídá pan
Lynch. V Mater to dělají v uličkách mezi lůžky. Ke všem kozlům, copak tam dr.
Gloglo nebere sestry za bradičku? Pro spásu duše, mám to od Kitty, ta tam
posledních sedm měsíců slouží na oddělení. Jemináčku, pane doktore, křikl
výrostek v bledě žluté vestě, po žensku se přitom culil a necudně nakrucoval,
co vy se mě natrápíte! Vy neřáde jeden! Jejdanánku, vždyť se třesu jak osika.
Už je to s vámi tak špatné jako s páteříčkem Kamtěpiznem! Ať se touhle pintou
udávím, křikl Costello, jestli ona nebude chovat. Znám jednu paní, jen o ni
očima zavadím, hned chodí s outěžkem. Mladý chirurg vstal a omluvil se
shromážděným za odchod, ošetřovatelka mu prý zrovna oznámila, že ho shánějí na
oddělení. Milosrdné prozřetelnosti se zlíbilo ukončit oné <span class="mlpznakkurziva11b">enceinte</span><a href="../Text/odysseus_012.html#_ftn206" title="" class="pcalibre1 pcalibre msofootnotereference calibre16" id="_ftnref206"><i class="calibre1">[206]</i></a> utrpení, které až dosud s chvalitebnou
srdnatostí snášela, a zrovna porodila cvalíka jedna radost. Neshovívám těm, kdo
rozumem nezbystřeni a nepoučeni věděním tupí povznášející povolání, které, při
vší úctě k Božstvu, je tady na zemi nejmocnějším činitelem štěstí. Neváhám
říci, že bych na požádání mohl uvést oblak svědků o výtečnosti jeho šlechetných
úkonů, které by neměly být nikomu příhanou, spíše zářnou pobídkou v lidské
hrudi. Takové lidi nesnáším. Jakže, utrhat jí, spanilé slečně Callanové, která
je ke cti svému pohlaví a na podiv našemu, a to v nejosudovější chvíli, jaká na
ubohého tvorečka z hlíny přikvačí. Odstup to ode mne. Trnu při pomyšlení na
budoucnost národa, v němž se zasévá símě takové zloby a kde se ani u Roha
neprokazuje řádná úcta matce a panně. Zhostiv se tohoto pokárání pozdravil
přítomné a vykročil ke dveřím. Odevšad se ozvalo pochvalné zamručení a někteří
neváhali ožralého halamu bez dlouhých cavyků vyhodit, stejně si o to loudí,
jenže on svůj poklesek zahladil a se strašlivým zaklnutím (klít uměl jak pohan)
prohlásil, že není nad něho lepšího syna pravého stádce. Ať se na místě
propadnu, jestli jsem já, Frank Costello, nebyl v takovém smýšlení vychován,
zvláště pak cti otce svého i matku svou, ta vám uměla dělat ovocnou roládu a piškot,
že na ně dosud něžně vzpomínám.</p>

<p class="mlptext">Ale vraťme se k panu Bloomovi; sotva vstoupil dovnitř, hned
zaslechl pár nestoudných pošklebků, jenže je klidně snesl jakožto plody věku,
jemuž se obecně vytýká, že nezná slitování. Hejskové, toť se ví, vyváděli jako
velké děti; slova jejich zmatených šplechtů byla málo <span class="calibre17">srozumitelná a nepříliš vybraná; takové byly jejich sršatosti i obhroublé</span>
<span class="mlpznakkurziva11b">mots,</span> že je jeho soudnost odvrhovala:
předpisy slušnosti nijak úzkostlivě nedodržovali, jakkoliv zas přemíra
živočišných částic hovořila v jejich prospěch. Nelibou řečí mu však zaznělo
slovo páně Costellovo, jímalť ho hnus nad ubožákem, který mu připadal jako
bezuchý zrůdný ohyzda, neřádně zplozený, hrbatý, se zuby v ústech přišlý na
svět nohama napřed, čemuž na lebce nasvědčují jizvy po porodníkových kleštích,
až se mu v duchu vybavil ten chybějící článek v řetězu tvorstva, jak jej
nebožtík důmyslný pan Darwin požadoval. Polovinu let nám přisouzených měl už za
sebou a prožil tisíceré životní klopoty, původem z rodu opatrného sám byl
vzácně rozšafný a v srdci se zařekl potlačovat všechna hnutí kypivého hněvu a s
včasnou opatrností je brzdit a v hrudi si střádat hojnost trpělivosti, nad níž
se sprostí duchové ušklebují, ukvapení soudci se tváří pohrdlivě a druzí ji
trpí, nanejvýš trpí. Těm, kdo vtipkují na úkor ženského jemnocitu (tento způsob
mu byl vždycky cizí), upíral právo nazývat se vzdělanci i dědici vzdělanosti:
na ty pak, kdo po ztrátě všech ohledů víc už ztratit nemohli, měl štiplavý
protilék zkušenosti, před nímž se jejich opovážlivost dávala na kvapný a neslavný
ústup. Ne že by neměl pochopení pro zbrklou mládež, která si nic nedělá z mračení
starců a reptání karatelů a vždycky má chuť (jak to s cudnou obrazností
vyjadřuje svatopisec) požívat plod stromu zakázaný, ale před fraucimorem,
konajícím své řádné povinnosti, meze lidskosti za nic na světě nesmí překročit.
Prostě podle ošetřovatelčiných slov s brzkým slehnutím sice počítal, avšak nad
zprávou, že po krušné zkoušce šťastný výsledek znovu svědčí o dobrotě a štědrosti
Nejvyšší Bytosti, přece jen se mu, to si přiznejme, nemálo ulevilo.</p>

<p class="mlptext">Vyjevil tedy sousedovi, co má na srdci, řka, že má-li říci, co
si o tom myslí, je toho mínění (ačli se pro něho sluší nějaké projevovat), že
jen chladná povaha a bezcitná duše se nezaraduje nad zprávou o vytouženém
slehnutí, vždyť tolik vystála a ani za to nemohla. Elegánek vedle něho pravil,
za to že může její manžel, že ji přivedl do kouta, nebo by aspoň měl, ledaže by
byla druhá matróna efeská. Musím vám oznámit, pravil pan Crotthers a praštil na
stůl, aby tomu dodal zvučný a důrazný komentář, už zase byl dnes za ní ten
starý Slávaradujmese, licousatý staroch, a huhňavě vznesl žádost, copak dělá má
Wilhelmina, má láska, jak říká. Kázal jsem mu, aby se připravil, může to nastat
co nevidět. Pro lásku boží, povím ti to od plic. Nemohu než velebit mužnou sílu
toho starého pašáka, že z ní ještě vykřísl dítě. Všichni se ho jali
vychvalovat, každý po svém, jenom elegánek stál pořád na svém, že to nebyl
choť, někdo že za něho zaskočil, klerik, rozsvěcovač luceren (ctnostný) nebo
podomní obchodník s domácími potřebami. Toť divné, sám k sobě v duchu
promlouval host, jakou to mívají úžasně nestejnou schopnost metempsychózy, že
jim průpravou k takové necudnosti bývá ložnice rodičky a pitevna a že stačí
získat akademický titul, a rázem se z oplzlíků stanou vzorní vykonavatelé
řemesla od lidí tak či onak významných pokládaného za nejušlechtilejší. Ale
snad si, tak dodal, jen ulevují od nastřádaných citů, které je bez rozdílu
tísní, kolikrát jsem si všiml, že rovný rovného si v smíchu hledá.</p>

<p class="mlptext">Leč z jaké pravomoci, ptáme se jeho urozeného pána a patrona,
se tento cizák, jemuž byla se svolením milostivého knížete dopřána občanská
práva, pasuje na nejvyššího pána v našich vnitřních věcech? Kam se poděla
vděčnost, kterou mu mělo vpravit věrné smýšlení? Kdykoliv měl nepřítel za
nedávné války v granátech převahu, jestlipak toho tento zrádce lidu nevyužil a ze
strachu o splatnost svých čtyř procent nepálil ze svého kusu do říše, která ho
trpí. <span class="calibre17">Což i na to zapomněl, jako zapomíná na
všechna prokázaná dobrodiní? Nebo je to tím, že samým podváděním druhých
nakonec podvádí sám sebe a že je, jak se proslýchá, svým vlastním a jediným
rozkošníkem? Pravdomluvnost nedopustiž zhanobit ložnici ctné paní, dcery
chrabrého majora, a třeba jen zdaleka se dotknout její poctivosti, ale když na
tu věc naráží (což by ve vlastním zájmu neměl), tak spánembohem. Dávno je už
nešťastná a v jednom </span>kuse se marně domáhá toho, co jí právem náleží,
takže jeho peskování poslouchá se zoufalým opovržením. A to říká on, mravní
karatel, hotový zbožný pelikán, který nepamětliv přirozených svazků bez ostychu
se pokoušel o nedovolený styk se služkou, pošlou z nejnižších společenských
vrstev. Kdyby byla té holce za anděla strážce neposloužila záchodová štětka,
byla by dopadla tak špatně jako Egypťanka Hagar. Co se pastvin týče, jeho
nevrlá hrubost je všeobecně známá, a jak se pan Cuffe doslechl, vysloužil si za
ni od rozlíceného dobytkáře řízné odseknutí slovy srozumitelnými i selsky
nevybíravými. Takové evangelium hlásat mu nesluší. <span class="calibre17">Což nenechává blizoučko domova ležet ladem ornou půdu, nezkypřenou
rádlem? Pokáráníhodný pubertní návyk se v mužném věku stává druhou
přirozeností a hanbou. Když už na uzdravení </span><span class="calibre19">celého pokolení neomalených hýřilů rozdává galádskou pryskyřici</span><span class="calibre17"> v mastičkách a nevkusných poučkách, nechť své
praktiky sladí s omílanými naukami. V manželské hrudi schraňuje tajemství,
která odkrýt se slušnost zdráhá.</span> Chlípné náznaky nějaké zvadlé krásky ho
snad utěšují za opomíjenou a prostopášnou choť, jenže tento hlasatel mravnosti
a nápravce zla je nanejvýš cizokrajný strom, který pokud kořenil v rodném
orientě, prospíval a kvetl a kypěl pryskyřicí, jenže po přesazení do mírnějšího
pásma pozbyl někdejší živné síly, a co z něho prýští, je mdlé, zkyslé a neúčinné.</p>

<p class="mlptext">S ohleduplností připomínající obřadné mravy Vysoké porty
ohlásila tu zprávu v pořadí druhá ošetřovatelka službu konajícímu sekundáři a ten
delegaci zvěstoval, že se narodil dědic. Potom se odebral do ženských komnat
pomáhat při předepsaném obřadu s plodovým lůžkem za přítomnosti státního
tajemníka vnitřních věcí, jakož i přísedících tajné rady, zamlklých v svorném
vyčerpání i uspokojení, delegáti pak nadějíce se, že bezuzdnost nepřítomností
hubatice i sekundáře usnadněná bude po šťastné události brána shovívavě, hned
se pustili do slovní vády. Marně se ozýval hlas pana Akvizitéra Blooma,
usilovně napomínající, usmiřující, brzdící. Byla to až příliš příhodná chvíle k
rozpoutání upovídanosti, snad jediného pojítka mezi tak odchylnými povahami.
Fáze po fázi pak situaci rozpitvali: prenatální nevraživost nevlastních bratří
z jednoho lůna, císařský řez, pohrobectví vzhledem k otci a v řídčejší podobě
vzhledem k matce, bratrovražda zvaná Childsovo zavraždění, navždy památné
vášnivou obhajobou pana advokáta Bushe, jíž dopomohl falešně nařčenému k osvobození,
právo prvorozenství a královský příspěvek dvojčatům a trojčatům, potraty a vraždy
neviňátek, strojené i skrývané, akardiacký <span class="mlpznakkurziva11b">foetus
in foetu</span><a href="../Text/odysseus_012.html#_ftn207" title="" class="pcalibre1 pcalibre msofootnotereference calibre16" id="_ftnref207"><i class="calibre1">[207]</i></a><span class="mlpznakkurziva11b">,</span> aprosopie z návalu krve, agnatia některých
bezbradých Číňanů (uvedená panem kandidátem Mulliganem) následkem vadného
srůstu maxilárních <span class="calibre17">výčnělků po mediální
čáře, takže (jak řekl) jedno ucho slyší, co říká druhé,</span> dobrodiní
anestézie neboli narkotického oblouzení, prodloužení porodních bolestí v pokročilém
těhotenství tlakem na cévu, předčasný odchod plodové vody (jako v tomto
případě), po němž hrozí sepse materníku, umělé oplodnění klystýrkami, stahy
lůna po menopauze, otázka zachování druhu u žen obtěžkaných po zločinném
znásilnění, trapný porod, u Braniborů zvaný <span class="mlpznakkurziva11b">Sturzgeburt,</span>
zaznamenané případy multigeminálních, dvousemenných i obludných plodů, počatých
v měsíčkách nebo od pokrevných rodičů – zkrátka veškeré případy lidského
rození, jak je v svém mistrovském díle s chromolitografickými vyobrazeními
roztřídil Aristoteles. Nejzávažnější otázky porodnictví i soudního lékařství se
probíraly stejně horlivě jako nejběžnější pověry o těhotenství, třeba že žena
v jiném stavu nemá chodit přes přelízku, aby se jí při tom pohybu děťátko
nezaškrtilo pupeční šňůrou, a když po něčem prudce a marně touží, má si dlaní
podložit to místo na těle, kam se podle dávného zvyku za trest vyplácí.
Zrůdnosti jako zaječí pysk, mateřské znamínko, nadpočetné prsty, modrá nemoc,
jahoda a oheň ve tváři vykládal jeden jako průkazně patrné a přirozené
hypotetické vysvětlení toho, že se občas narodí robátko s prasečí hlavou
(nezapomnělo se přitom na případ madame Grissel Steevensové) nebo se psí srstí.
Hypotéza plasmické paměti, s níž se vytasil kaledonský vyslanec, hodná
metafyzických tradic země jím zastupované, v takových případech předpokládá, že
se vývoj embrya zarazí v předčlověčím stadiu. S rujností bezmála přesvědčivou
hájil proti oběma názorům cizokrajný delegát teorii páření žen se samci zvířat
a na doklad svého tvrzení uváděl báji o Minotaurovi, jak nám ji na stránkách
Proměn traduje uhlazený latinský básník. Dojem z jeho slov byl neklamný, leč
dlouho nepotrval. Sotva byl vyvolán, obratem ruky byl zas smazán alokucí
kandidáta Mulligana, podanou žertovným tónem, jaký jen on dovedl nasadit, v níž
prohlásil, že není nad to, zatoužit po slušném, cudném staříkovi. Zároveň se
pak delegát Madden a pan kandidát Lynch zuřivě pohádali o právním a teologickém
dilematu, když jedno siamské dvojče umře dřív, se vzájemným souhlasem
postoupili tento zádrh panu Akvizitéru Bloomovi, ať jej rovnou předloží panu
koadjutoru jáhnovi Dedalovi. On doposud mlčel, buď že nadlidskou uzavřeností
zdůrazňoval vážnost roucha, jímž byl oděn, nebo že byl poslušen vnitřního
hlasu; stručně a podle některých ledabyle vyslovil církevní přikázání, že co
Bůh spojil, člověk nerozlučuj.</p>

<p class="mlptext">Nad Malachjášovým příběhem je však hrůzou zamrazilo. Celý výjev
před nimi vykouzlil. Odsunula se tajná výplň vedle krbu a v skrýši se objevil…
Haines! Komu z nás nepřeběhl mráz po zádech? V jedné ruce <span class="calibre17">měl aktovku plnou keltské literatury, v druhé
fiólu označenou Jed.</span> S příšerným úšklebkem si je měřil a na všech
tvářích se zračilo překvapení, leknutí, hnus. Takové přivítání jsem tušil,
zachechtal se příšerně, jak se zdá, mohou za ně dějiny. Ano, je to tak. Jsem
vrah Samuela Childse. A jak za to pykám! Peklo mě nijak neděsí. Je to na mně
znát. U všech černých a rohatých, což si už nikdy nepohovím, zasípal chraplavě,
po celém Dublinu se trmácím s haldou básní a on mě pořád pronásleduje jako upír
nebo vlkodlak. Mám peklo zaživa a Irsko je má taky. Všelijak jsem se snažil
svůj zločin zahladit. Zábavy, střílení vran, staroirština <span class="calibre17">(kousek jí odříkal), opium (pozvedl fiólu ke
rtům), táboření. Marně. Jeho</span> přízrak je mi v patách. Dávka narkotik,
jediný to lík… Hrom a peklo! Zakvílel, naráz zmizel a výplň se zasunula.
Vzápětí vystrčil hlavu z protějších dveří a řekl: V půl jedenácté na mě
počkejte na nádraží Westland Row. Je pryč. Slzy vyhrkly zhýralému davu. Věštec
zvedl ruku k nebi a zamumlal: Mananaanova vendeta! Mudřec opakoval <span class="mlpznakkurziva11b">Lex talionis.</span> Sentimentální je ten, kdo rád
užívá, aniž na sebe vezme ohromný dluh za to, co spáchal. Přemožen dojetím,
Malachjáš zmlkl. Tajemství vyšlo najevo. Haines je třetí bratr. Jeho pravé
jméno je Childs. On, Černý panter, je duch vlastního otce. Pije omamné drogy,
aby tak zahladil. Pustý dům u hrobu je neobydlený. Živá duše tam nechce bydlet.
V samotě souká pavouk pavučinu. Z díry čouhá noční krysa. Je prokletý. Straší
v něm. Vrahův pozemek.</p>

<p class="mlptext">Jakého věku je lidská duše? Jako má vzácnou chameleónovu
vlastnost měnit barvu před každým, s kým se setká, radovat se s veselými a plakat
se sklíčenými, tak podle nálady mění svůj věk. Leopold, jak tam všecek zadumaný
a rozvzpomínaný sedí, není už usedlý inzertní agent a majitel kapitálku v státních
papírech. Je to Leopoldík, promítnutý do minulosti, zrcadlo v zrcadle (šanžé
pasé!), tak patří na sebe. Vidí se za štiplavého rána, jak mladistvý, předčasně
zmužnělý kráčí ze starého domu v Clambrassil Street do gymnázia, brašnu
zavěšenou napříč jako <span class="calibre17">šerpu a v ní pořádný
krajíc pšeničného bochníku, na to matka pamatuje. Bodejť, za pár let je to zase
on, na hlavě první tvrďák (ach, to byl den!), to už jako pořádný cesťák cestuje
pro rodinný podnik, opatřený blokem na objednávky, navoněným kapesníkem
(nejenom pro parádu), kufříkem a blyštivými ozdůbkami (ty už, bohužel, patří
minulosti) a forotou úlisných úsměvů pro tu nebo onu napolo umluvenou
hospodyni, počítající na prstech, nebo pro panenku v rozpuku, plaše přijímající
(co srdíčko? pověz!) jeho komplimenty. Vůně, úsměv, zejména pak tmavý zrak a jímavá
řeč přinášela za soumraku leckterou objednávku přednostovi podniku, po stejných
klopotách patriarchálně pokuřujícímu v otcovském koutku u krbu (nudle, toť se
ví, jsou v troubě) a přes rohové brejle pročítajícímu měsíc staré evropské
noviny. Šanžé pasé, dechnutí na zrcadlo, a mladistvý potulný rytíř ustoupí,
scvrkne se na pouhou skvrnku v mlze. Sám už vypadá otcovsky a ti, co ho
obklopují, jsou třeba jeho synové. </span><span class="calibre15">Kdožpak
ví? Moudrý otec zná své dítě. Vzpomíná na deštivou noc</span><span class="calibre17"> v Hatch Street, vedle skladů s neprocleným
zbožím, ze všech první. Spolu (ona je chudá tulačka, zpustlice, tvoje a moje a kdekoho,
za šilink a krejcárek pro štěstí), spolu poslouchají řachavý strážnický krok,
jak kolem nové královské univerzity jdou dva stíny v nepromokavých kapucích.
Bridie! Bridie Kellyová! Nezapomene to jméno, nepřestane vzpomínat na tu noc,
první noc, zásnubní noc. V nejčernější tmě jsou do sebe vpleteni, svévolný se
svolnou a za chvilku <span class="mlpznakkurziva11b">(fiat!</span></span><a href="../Text/odysseus_012.html#_ftn208" title="" class="pcalibre1 pcalibre msofootnotereference calibre21" id="_ftnref208"><i class="calibre1">[208]</i></a><span class="mlpznakkurziva11b"><span class="calibre17">),</span></span><span class="calibre17"> světlo se rozleje na svět. Zdalipak srdce k srdci
zaháralo? Ba ne, spanilá čtenářko. Šlo to ráz naráz, ale – stát! Zpátky! To se
nesmí. Zděšeně prchá nešťastnice do šera. Nevěsta tmy je to, dcera noci.
Přivést na svět zlaté robátko se neodváží. Kdepak, Leopolde! Jméno ani
vzpomínka tě neutěší. Odňata ti byla mladistvá šalba síly, nic naplat. Syna jsi
z ledví nezplodil. Nikdo nebude Leopoldovi tím, čím byl Leopold Rudolfovi.</span></p>

<p class="mlptext"><span class="calibre17">Hlasy se snoubí a splývají
v kalném mlčení: v mlčení, jež je nekonečno</span> prostoru: hbitě, mlčky duše
přelétá končiny okruhů a okruhů někdejších pokolení. Toť končina, kde se na
šalvějové lučiny stále snáší, leč nepadá šedý soumrak, šerem je zahaluje,
odvěkou hvězdnou rosou skrápí. Nejistě se motá hřebička za matkou, jak si ji
hřebice vede. Ač soumračné přeludy, ztvárněny jsou s prorockým vděkem stavby,
štíhlé ladné boky, pružná šlachovitá šíje, krotká vnímavá lebka. Rozplývají se
truchlé přeludy: všechno je totam. Agendath je pustina, přebývají tam sýčci a poloslepá
upupa. Veta je po zlatistém Netaimu. A po silnici mračen s ropotavým hřměním
vzpoury táhnou přízraky šelem. Hú! Slyš! Hú! Paralaxa je jim v patách a pobodává
je vpřed, jako blesky jí z čela srší štíři. Los a jak, býk bázanský i babylónský,
mamut a slon, houfem se hrnou k propadlému moři, <span class="mlpznakkurziva11b">Lacus
mortis</span><a href="../Text/odysseus_012.html#_ftn209" title="" class="pcalibre1 pcalibre msofootnotereference calibre16" id="_ftnref209"><i class="calibre1">[209]</i></a><span class="mlpznakkurziva11b">.</span> Zlověstný, pomstychtivý houf ze zvířetníku. <span class="calibre17">Cestou po mracích supí, rovnorožci i kozorožci,
kelnatí chobotnatci, lvovití hřívnatci i mohutní parožnatci, čmuchavci </span>i
plazivci, hlodavci, přežvýkavci i tlustokožci, celá tu chumlavá chroptivá
chamraď, chmurní vrazi slunce.</p>

<p class="mlptext">Vpřed k mrtvému moři se hrnou neúkojně a chlemtavě pít slaný
spavý nedoberný tok. Znovu narůstá koňské zjevení na pustém nebi <span class="calibre17">zbytnělé zvíci celého nebe, až posléze obrovské
utkví nad domem Panny.</span> A hle, ten zázrak metempsychózy, toť ona, věčná
nevěsta, zvěstovatelka denice, nevěsta, vždy panna. Toť ona, Marta, ty
ztracená, Millicent, mladičká, milá, smavá. Jak jasně teď vzchází, královna
mezi Plejádami, v předposlední hodině předjitřní, na nohou opánky z ryzího
zlata, na hlavě závoj z toho, už to mám, gázu! Čeří se jí a čechrá kolem
hvězdného těla a sype smaragdy, safíry, slézové i fialové jaspisy, unášen
závany chladného nadhvězdného větru, vine se, svíjí, tajemné písmo čmárá po
nebi, až posléze po myriádách proměn symbolu jako Alfa, rubínové trojúhle
znamení, zazáří na čele Býka.</p>

<p class="mlptext"><span class="calibre17">Francis připomněl Štěpánovi
dávná léta, jak spolu ještě za Conmeeho</span> chodili do školy. Zeptal se na
Glaukona, Alkibiada, Pisistrata. Kdepak asi jsou. Jeden ani druhý to neví.
Mluvil jsi o minulosti a jejích přízracích, řekl Štěpán. Nač na ně myslit. Jestliže
je zpoza vod Léthé zavolám, copak nešťastní duchové nepřijdou na můj povel? Kdo
si to myslí? Já, Bús Stefanúmenos, býčkůmilovný bard, jsem jejich pánem a dárcem
života. Usmál se na Vincenta a rozcuchané vlasy si ověnčil révovým listím. Tato
odpověď a toto listí, řekl mu Vincent, tě bude platněji zdobit, až se toho víc,
mnohem víc než ta hrst lehkých ód bude jako k otci hlásit k tvému géniu.
Doufají v to všichni, kdo to s tebou myslí dobře. Všichni budou rádi, když
zplodíš zamýšlené dílo. Kéž je nezklameš, to je mé vroucí přání. Kdepak,
Vincente, řekl Lenehan, a položil ruku na sousední rameno, žádný strach. Přece
nezanechá matku sirotu. Mladík se zasmušil. Bylo vidět, jak těžce nese
připomínku svého slibu i nedávné úmrtí. Užuž by se byl zvedl od hostiny, ale
hlomoz hlasů mu tu palčivost otupil. Madden prohrál na Žezlu pět drachem,
protože ho chytlo jezdcovo jméno: Lenehan taky tolik. Vyprávěl jim o dostizích.
Vlajka spadla a hip, hip, vyrazila křepce klisna s Maddenem v sedle. Vedla:
všem se rozbušilo srdce. Ani Phyllis se neudržela. Zamávala šálou a křikla:
Hurá! Žezlo vyhrává! V cílové dráze to běželo v jednom shluku, ale tu se utrhl
ten černý kůň Zahodil, dotáhl ji a předhonil. Po všem veta. Phyllis zmlkla: oči
jak smutné sasanky. Juno, se mnou je konec. Ale milenec ji chlácholil a přinesl
jí leskle zlatou škatulku cukrátek a ona je požila. Skanula slza: jediná. Čerchmantský
číman, řekl Lenehan, je ten W. Lane. Včera čtyři výhry a dnes tři. Kterýpak
jezdec se mu vyrovná? Posaď ho na velblouda nebo splašeného buvola, vítězství v
procházkovém poklusu bude jeho. Snesme to podle dávného zvyku. Politujme
smolaře! Chudinka Žezlo! mírně povzdychl. Už to není ta klisnička, jak bývala.
Namoutě, taková se tak hned neuhlídá. Panečku, hotová královna mezi nimi.
Vzpomínáš si, Vincente? Škoda, že jsi dnes neviděl mou královnu, řekl Vincent,
jaká byla mladičká a smavá (kam se na ni hrabe Lalage) v žlutých střevíčkách a v
sukni z mušelínu či jak se tomu říká. Kaštany, které nám dávaly chládek, byly
rozkvetlé, vzduch mdlel jejich čpavou vůní a poletujícím pylem. V místečkách,
kde pronikalo slunce, jako nic si člověk mohl na kameni upéct hromádku buchet s
rozinkami, jaké ve stánku u mostu prodává Periplepomenos. Jenže ona neměla co
hryzat, leda paži, kterou jsem ji objímal, a když jsem hodně stiskl, kousala
jak čert. Před týdnem stonala, čtyři dni proležela na divanu, zato dnes byla
zase rozpustilá, čiperná, troufalá. To bývá nejpřístupnější. A ty její kytky!
Hotová divoška, jak jsme na sobě leželi, narvala si jich fůru. A mezi námi,
příteli, jestlipak uhodneš, koho jsme potkali, když jsme z pole odcházeli.
Conmeeho, nikoho jiného. Procházel se kolem živého plotu a odříkával myslím
breviář, bezpochyby založený nějakým vtipným psaníčkem od Glycery nebo Chloe. V
rozpacích hrála holubička všemi barvami a dělala, že si upravuje něžný nelad na
šatech: zadrhla se jí tam větévka kleče, vždyť i stromy ji zbožňují. Conmee přešel
kolem nás a ona se hned koukla na svůj sličný odraz do zrcátka, které s sebou
nosí. Ale on se zachoval vlídně. Požehnal nám, jak šel kolem. Bohové bývají
vlídní, řekl Lenehan. Když už jsem s Bassovou klisnou nepochodil, snad mi aspoň
jeho doušek prospěje. Už sahal po karafě s vínem: Malachjáš to zahlédl, hned mu
v tom počinu zabránil a prstem ukázal na cizince a šarlatovou vinětu. Opatrně
zašeptal Malachjáš, mlč jako druid. Duši má daleko. Být probuzen ze sna je snad
stejně bolestné jako se narodit. Cokoliv usilovně nazíráno může se stát vstupní
branou do neporušitelného eónu bohů. Nemyslíš, Štěpáne? Pověděl mi to
Theosofos, odpověděl Štěpán, do tajemství karmického zákona ho v dřívějším
životě zasvětili egyptští kněží. Vládci měsíce, říkal mi Theosofos, na oranžově
ohnivé lodi připluli z planety Alfa v měsíčném řetězci, nechtěli se vtělit do
éterických dvojníků, ztělesnila je tedy rubínová ega z druhé konstelace.</p>

<p class="mlptext">Jenže ve skutečnosti bláhová domněnka, že je v bůhvíjakých
mdlobách nebo v hypnóze, což vyplývalo z nedorozumění nanejvýš plytkého rázu,
byla zcela falešná. Jedinec, jehož zrakové ústrojí, zatímco se zmíněná věc
dála, začínalo v tomto rozhodném okamžiku jevit známky jarosti, byl bystrý jako
každý jiný, ne-li bystřejší, a kdo by hádal jinak, náramně by se mýlil. Už
nějakých pět minut neodtrhl zrak od řádky lahví Bassova piva, stáčeného firmou
Bass a spol., Burton-on-Trent, rozestavených s hromadou jiných naproti němu zřejmě
naschvál, aby svým šarlatovým vzhledem každého trkly. Jak vzápětí vyšlo najevo,
zkrátka a dobře z důvodů jen jemu známých, které celému počínání dávaly zcela
jiný vzhled, po zrovna předcházejících úvahách o dětských letech a o dostizích
vzpomněl si na svých pár soukromých záležitostí, o nichž ti dva věděli tak málo
jako nenarozené robě. Nakonec se však střetli očima, a jen mu svitlo, že si
chce ten druhý dolít, maně si umínil, že mu doleje sám, i popadl prostředně
velikou karafu té tekutiny a důkladně z ní odlil, takže jí notně ubylo, a přitom
dával dost pozor, aby pivem, které v ní je, nepocákal zemi.</p>

<p class="mlptext"><span class="calibre17">Potomní rozprava byla co do
smyslu i postupu stručným shrnutím životního průběhu. Místu ani sboru nechybělo
důstojnosti. Rokovatelé z celé země byli nad jiné bystří, projednávaný námět
nad jiné ušlechtilý a závažný. Tak vybrané a pestré shromáždění vznosná dvorana
Rohova domu ještě neviděla a tak encyklopedickou řeč staré trámy onoho ústavu
ještě neslyšely. Věru nádherná podívaná. U paty stolu v malebném horáckém kroji
seděl Crotther, obličej ošlehaný mořskými vánky Gallowayského ostrohu. Naproti
němu seděl Lynch, ve tváři ocejchovaný mladickou zkažeností i přemoudřelostí.
Vedle Skota měl vymezené místo výstředník Costello a po jeho boku si jako
špalek tupě hověl Madden. Guvernérovo křeslo u krbu bylo sice prázdné, zato po
jeho bocích Bannon, cestovatelsky nastrojený do tvídových brslenek a křápů z vydělané
hověziny, nápadně se odrážel od petrklíčové elegance i velkoměstských moresů
Malachjáše Rolanda St. Johna Mulligana. V čele tabule posléze seděl mladý
básník, který se po námahách pedagogiky i metafyzického bádání zotavoval v družném
prostředí sokratovské rozpravy, a zprava i zleva od něho se usadili tlachavý
pranostikář právě přišlý ze závodiště a ten ostražitý poutník, ušpiněný prachem
putování i zápolení a potřísněný kalem nesmazatelné hanby, jemuž však ani
vábení, ani nebezpečí, ani hrozba, ani ponížení nevymazaly ze srdce </span>podobu
rozkošné spanilosti, jak ji příštím věkům tužkou vzletně zachytil Lafayette.</p>

<p class="mlptext">Hned tady zkraje si povězme, že zvrácený transcendentalismus,
jemuž pan Š. Dedalus (Div. Scep.) podle jeho výroků soudíc až příliš propadá,
příčí se uznaným vědeckým metodám. Věda, znovu a znovu opakujeme, se zabývá
makavými fenomény. Tak jako prostý člověk i vědec se musí vyrovnávat se
střízlivými, nepominutelnými skutečnostmi a podle možnosti je vysvětlovat.
Pravda, některé otázky věda – prozatím – snad neumí zodpovědět, tak například
první problém nadhozený panem L. Bloomem (Inz. Akv.), pokud jde o určení
pohlaví. <span class="calibre17">Máme přijmout názor trinakrijského
Empedokla, že mužský plod určuje</span> pravý vaječník (podle jiných zas období
po měsíčkách), nebo snad diferenčně působí dlouho opomíjená spermatozoa nebo
nemaspermata, nebo, k čemuž se kloní většina embryologů, například Culpepper,
Spallanzani, Blumenbach, Lusk, Hertwig, Leopold a Valentini, směsice obou?
Byla by to vlastně spolupráce (zařízení, v jakém si příroda libuje) mezi <span class="mlpznakkurziva11b">nisus formativus</span> nemaspermata a šťastně zvolenou
pozicí, <span class="mlpznakkurziva11b">succubitus felix,</span> trpného živlu.
Neméně závažný je druhý problém, nadhozený týmž badatelem: kojenecká úmrtnost.
Je to zajímavý problém, protože jak trefně poznamenal, rodíme se stejně, ale
umíráme různě. Pan M. Mulligan (Dr. Hyg. et Eug.) to svaluje na zdravotní
podmínky, v nichž naši občané zašedlých plic vdechováním bacilů číhajících ve
vzduchu dostávají zánět mandlí, dýchacích cest ap. Ty skutečnosti, tvrdí, jakož
i odporné pouliční výjevy, ohyzdná reklama, duchovní všech vyznání, zmrzačení
vojáci a námořníci, všem patrní skrofulózní tramvajoví řidiči, rozvěšené
zvířecí mršiny, paranoičtí staří mládenci i neoplodněné guvernantky – to
všechno přispívá k jednotlivým újmám na kalibru národa. Brzo se už,
zaprorokoval, všeobecně zavede kalipedie a veškeré dary života, zaručeně dobrá
hudba, zábavná literatura, lehká filozofie, poučné obrazy, sádrové odlitky
soch, třeba Venuše a Apollóna, kolorované umělecké fotografie vzorných nemluvňat,
všechny tyto drobné pozornosti pomohou samodruhým prožít zbylé měsíce do porodu
co nejlahodněji. Některá úmrtí připisuje pan J. Crotthers. (Disc. Bacc.)
abdominálnímu ženskému traumatu z dřiny v dílnách nebo z přísného manželského
režimu v domácnosti, hlavně však soukromé i úřední nedbalosti, která vede až k odkládání
novorozeňat, k nedo<span class="calibre17">voleným potratům nebo k mrzce
hříšnému vraždění neviňátek. Ta první</span> (totiž nedbalost) je sice nesporně
až příliš skutečná, ale že sestry, jak uvádí, zapomenou spočítat tampóny v peritonální
dutině, je tak vzácný případ, že normou být nemůže. Když se to tak uváží, je s podivem,
že při tom všem a navzdory lidským křehkostem, začasté mařícím přírodě její
úmysly, tolik těhotenství i porodů dobře dopadne. S důmyslným nápadem se
vytasil pan V. Lynch (Bacc. Arith.), že totiž porodnost i úmrtnost stejně jako
jiné evoluční fenomény, příliv a odliv, měsíční fáze, krevní teplota, choroby
vůbec, zkrátka kdeco v širé dílně přírody, od zániku nějakého dálného slunce až
po rozkvět jedné z nesčetných květin zdobících naše veřejné sady, podléhá zatím
nedokázanému zákonu počtu. <span class="calibre17">A přece jen,
básníkovými slovy řečeno, rozhodně nás zaráží prostá neostyšná otázka, proč
dítě normálně zdravých rodičů, napohled zdravé a hleděné (na rozdíl od jiných
dětí z téhož manželství) v útlém </span><span class="calibre19">dětství
hyne. Co příroda dělá (to je jisté), pro to má dobré a pádné důvody,</span><span class="calibre17"> a tak ta úmrtí vyplývají z nějakého zákona
předvídavosti, podle něhož organismy napadené choroboplodnými bacily (moderní
věda nezvratně dokázala, že za nesmrtelné lze označit jen plasmické jádro) samy
od sebe mizejí už v útlém stadiu vývoje, kteréžto zařízení, ač některým našim
citům (zvlášť mateřským) bolestné, koneckonců přece jen, jak se některým zdá,
lidskému rodu celkem prospívá tím, že zajišťuje přežití nejschopnějších. Páně
Dedalova (Div. Scep.) poznámka (nebo spíš přerývka?), že všežrout, který žvýká,
hltá, tráví a obvyklými trakty zřejmě s bohorovnou nevzrušeností prohání tak
rozmanité krmě jako rakovinné, od porodů vyzáblé ženy, bařtipány svobodných
povolání, nehledě ani k žlučovitým politikům a bledničkovým jeptiškám, a klidně
uleví svému zažívání třeba neškodnou porcičkou rasoviny, nad jiné nechutným
způsobem odhaluje shora zmíněný sklon. Pro poučení těm, jimž chybí důvěrná
znalost jemnůstek městských jatek, jakou se holedbá tento morbidní estét a zárodečný
filozof, který při všem samolibém přírodovědném odbornictví nerozezná kyselinu
od zásady, sluší se povědět, že v obhroublé mluvě našich řezníků horší jakosti
rasovina je tolik co upravitelné a poživatelné maso právě vylíhlého telete.</span>
Při nedávné kontroverzi s panem L. Bloomem (Inz. Akv.), konané v hovorně
Národní porodnice, Holles Street 29, 30 a 31, jejímž zdatným a oblíbeným
přednostou je, jak známo, Dr. A. Roh (Lic. bab., F. K. Q. C. P. I.), před
svědky prý prohlásil, že jakmile pustí žena kocoura do pytle (nejspíš narážka
na onen složitý a úžasný přírodní postup, pohlavní styk), musí <span class="calibre17">ho zas pustit ven, nebo mu, jak se vyjádřil, dát
život a tak svůj zachránit.</span> A tak svůj ohrozit, tak zněla řízná replika
druhého mluvčího, o to účinnější, že byla pronesena tónem odměřeným a suchým.</p>

<p class="mlptext">Lékař svým umem i svou trpělivostí zatím přivodil šťastné <span class="mlpznakkurziva11b">accouchement</span><a href="../Text/odysseus_012.html#_ftn210" title="" class="pcalibre1 pcalibre msofootnotereference calibre16" id="_ftnref210"><i class="calibre1">[210]</i></a><span class="mlpznakkurziva11b">.</span> Těžko přetěžko bylo pacientce i doktorovi. Co
jen chirurgický um může vykonat, to se vykonalo, a statečná žena mužně napomáhala.
Ano, napomáhala. Dobrý boj bojovala a je teď přešťastná. Šťastni jsou i ti, kdo
zesnuli, kdo ji předešli na věčnost, jak se na ten jímavý obrázek shůry dívají
a usmívají. S nábožnou úctou ji pozorujte, jak tam s mateřským jasem ve zraku
odpočívá, jak toužebně dychu po dětských prstíčcích, (pěkná to podívaná), jak
čerstvým mateřstvím rozkvétá a přitom mlčky hlesá děkovnou modlitbu Onomu
nahoře, Vesměrnému Choti. A jak tak na děťátko láskyplným pohledem zírá, ještě
po jedné milosti touží, mít u sebe zlatého tatínečka, aby se s ní o tu radost
podílel, aby mu do náruče vložila ten drobínek boží hlíny, ten plod jejich
řádných objetí. Nějak stárne (říkáme si šeptem), trošku se hrbí, ale v tom
koloběhu let náš svědomitý podúčetní Ulsterské banky zdůstojněl a zvážněl.
Někdejší milánku, nynější věrný životní druhu, nikdy se nevrátí ten dávný čas
růží! Jako kdysi zas pokyvuje hezkou hlavičkou a vzpomíná těch dob. Bože, jak
jsou krásné přes tu mlhu let! Ale v duchu vidí, jak se jí u lůžka kupí jejich
děti, její a jeho, Charley, Mary Alice, Frederick Albert (kdyby byl zůstal
naživu), Mamy, Budgy (Victoria Frances), Tom, Violet Constance Louisa, zlatíčko
Bobsy (pojmenovaný po našem slavném hrdinovi z jihoafrické války lordu Bobsovi
z Waterfordu a Candaharu) a teď ta poslední zástava jejich manželského svazku,
ve všem všudy Purefoy, s pravým purefoyovským nosem. Nejmladší ratolístka
dostane na křtu jméno Mortimer Edward po páně Purefoyově vlivném vzdáleném
bratranci, tajemníkovi finanční komory‚ v Dublinském hradě. A tak se čas zvolna
ubírá dál: tentokrát se tatík Kronion nepředal. Ba ne, nevypouštěj z ňader
vzdech, něžňoučká Mino. A ty, tatínečku, vyklepej popel z dýmky, z té zakouřené
bruyérky, na které budeš tak dlouho lpět, až ti zazvoní hrana (kéž je to hodně
pozdě), a zhasni už světlo, u něhož si říkáš v Písmě svatém, protože olej
dochází, a tak s klidným srdcem hajdy na kutě. On ví a v čas příhodný tě
zavolá. I ty jsi dobrý boj bojoval a mužně splnil svůj úkol. Ruku, prosím. To
dobře, služebníče dobrý a věrný!</p>

<p class="mlptext">Jsou hříchy nebo (nazvěme je tak, jak je svět nazývá) špatné
vzpomínky, které člověk v nejtemnějších koutech srdce skrývá, ale tam setrvávají
a čekají. Třeba je nechá do nepaměti blednout, dělá, jako by nikdy nebyly, a namlouvá
si, že nejsou nebo že jsou jinačí. Znenadání mu je však vyvolá nahodilé slůvko,
i vztyčí se a za nejrozmanitějších okolností stanou před ním, ve vidění nebo ve
snu, když mu smysly konejší buben a harfa, nebo za chladně stříbřitého
večerního ticha nebo za půlnoční pitky, když je obtížen vínem. Nepřijde ho to
zjevení tupit a hněvem na něho soptit ani ho mstivě vyvrhovat z počtu živých,
jenom se mlčky, cize, vyčítavě halí do roucha minulosti.</p>

<p class="mlptext">Cizinec pozoroval, jak z protějšího obličeje zvolna mizí onen
falešný klid, navozený ať už zvykem, nebo rafinovanou pózou, ze slov tak
roztrpčených, že na mluvčího prozrazovala cosi nezdravého, jakýsi <span class="mlpznakkurziva11b">flair</span><a href="../Text/odysseus_012.html#_ftn211" title="" class="pcalibre1 pcalibre msofootnotereference calibre16" id="_ftnref211"><i class="calibre1">[211]</i></a> pro syrovosti života. <span class="calibre17">Pozorovateli se z paměti noří výjev, vyvolaný snad
</span><span class="calibre19">slovem tak samozřejmě nelíčeným, že
se (podle některých) tehdejší doba</span><span class="calibre17"> i se
svými radostmi takřka zpřítomnila. Dohola ostříhaný kus trávníku za vlahého
májového večera, povědomý šeříkový hájek v Roundtownu</span>, fialový a bílý,
voňavé ztepilé postavy nejen pozorující, ale s opravdovým zájmem sledující
míčky, jak se pomalu kutálejí po pažitu nebo do sebe drncají a křepkým nárazem
zůstávají vedle sebe stát. A tamhle u šedé urny, kde se občas dumným zčeřením
pohne voda, viděl jsi další stejně voňavé sesterstvo, Floey, Atty, Tiny a jejich
snědší přítelkyni s postojem nevýslovně poutavým, Madonu s třešněmi, za uchem
má viset párek třešní jako náušnice, takže se cizokrajné teplo pleti odráží od
chladných zářivých plodů. Čtyřletý nebo pětiletý chlapeček v barchetových
šatech (co toho kvete, až se však za chvíli míčky posbírají a uloží, veselo
bude u vlídného krbu) stojí na urně podpírán kruhem dívenkovsky láskyplných
dlaní. Jako teď ten mladík i chlapeček se trochu kaboní, nemálo se v tom
nebezpečí kochá, ale přece jen mu to nedá a chvílemi zavadí pohledem o matku,
která ho z <span class="mlpznakkurziva11b">piazetty</span> ústící do ohrazené
květnice s nádechem nelibosti nebo výčitky <span class="mlpznakkurziva11b">(alles
Vergängliche</span><a href="../Text/odysseus_012.html#_ftn212" title="" class="pcalibre1 pcalibre msofootnotereference calibre16" id="_ftnref212"><i class="calibre1">[212]</i></a><span class="mlpznakkurziva11b">)</span> v spokojených očích pozoruje.</p>

<p class="mlptext">Nadále na to mysli a pamatuj. Znenadání nastane konec. Vstup
do předpokoje narození, kde se vědychtiví shromáždili, a všimni si jejich
tváří. Není na nich, zdá se, ani špetka ukvapenosti nebo prudkosti. Spíše
hlídačský klid, přiměřený jejich službě v domě, bdělá pastýřská <span class="calibre17">a andělská stráž kdysi u jeslí v Betlémě judském.
Tak jako před bleskem</span> nakupené bouřné mraky, tíživou přemírou vláhy
obtížené, kypivými spoustami toporně <span class="calibre17">nabobtnalé,
jedinou obrovskou dřímotou obláčejí zemi i oblohu a trčí nad zprahlým polem a malátným
skotem a spálenou houštinou i trávou, až se náhlým zablesknutím rozštípnou a s
hromovým </span>rachotem se dolů valí liják, tak a nejinak nastala prudká a náhlá
proměna, když bylo proneseno Slovo.</p>

<p class="mlptext">K Burkovi. S válečným řevem vylítne velmož Štěpán a celá ta sběř
za ním, melhuba, drzoun, podvodný sázkař, mastičkář, v patách za nimi pan
pedant Bloom, o překot si rozebrali čepice, jasanové hole, rapíry, slamáky a paraplata,
zermattské čagany a bůhvíco. Chumel bujné omladiny, každý student něco
lepšího. Nezadrží je ošetřovatelka Callanová, zaskočená v chodbě, ani usměvavý
chirurg, přišlý shora se zprávou, že je lůžko venku, celá libra, ani o miligram
méně. Pokřikují za ním. Dveře! Jsou otevřeny? Ha! A už se s lomozem hrnou ven,
drandí, uhánějí ostošest, konečným cílem je Burke na rohu Denzille Street a Holles
Street. Dixon jde s hudrováním za nimi, ale i on zaklne a už běží. Bloom s ošetřovatelkou
chvilinku postojí a pošle po ní vlídný vzkaz šťastné matce i kojeňátku. Střídmě
jez a pij, klidně sobě žij. Však i ona vypadá líp. Ta vylouhovaná sinalost
hovoří o ponocování u Roha. Všichni už jsou pryč a tu jí ještě na odchodu
nejapně špitne: Kdypak u tebe, vzácná paní, zaklepe čáp!</p>

<p class="mlptext">Venku je vzduch prosycen rosnou vlhkostí, nebeskou životní
trestí, pod hvězdným <span class="mlpznakkurziva11b">coelem</span><a href="../Text/odysseus_012.html#_ftn213" title="" class="pcalibre1 pcalibre msofootnotereference calibre16" id="_ftnref213"><i class="calibre1">[213]</i></a> tam
blyštící na dublinském kamení. Boží vzduch, <span class="calibre17">všeotcovský
vzduch, vzduch jiskrný, doráživý, přilnavý. Bůhví, Theodore</span> Purefoyi,
pořádné dílo jsi vyvedl, žádnou patlanici. Jsi mi, namoutě, znamenitý ploditel,
nikdo se ti v této upovídané, všehochutné, strakamakaté kronice nevyrovná.
Úžasné! Bohem zřízená Bohem daná předtvořená možnost v ní spočívala a ty jsi ji
špetkou své mužnosti oplodnil. Lpěj na ní. Služ. Dál se lopoť, dři jako
řeznický pes a školometství a malthusiány pošli k šípku. Ty jsi, Theodore,
jejich tátou. Že klesáš pod jařmem, zavalen doma účty od řezníka a v účtárně
slitky (které ti nepatří)? Hlavu vzhůru. Za každého nově počatého sklidíš
chomer zralé pšenice. Hle, rouno máš zroseno. Závidíš snad tamhletomu Tupci
Filemonovi a jeho Baucidě? Svatouškovská straka a krhavé psisko, to je celé
jejich potomstvo. Fuj, povídám. Vždyť je to mezek, hotový šnek, bez jiskry a bez
šťávy, za zlámanou grešli nestojí. Kopulace bez populace. To tak, říkám.
Správně by se tomu mělo říkat herodesovské vraždění neviňátek. Bodejť, zelenina
a jalové obcování. Řízek jí dej, červený, syrový, krvavý. Vždyť ona je
plesnivým rejdištěm chorob, zduřelých žláz, příušnic, záškrtu, podebraných
chodidel, senné zimnice, proleženin, vředů, bludných ledvin, volat, bradavic,
žlučníkových záchvatů, ledvinových kamínků, studených noh, křečových žil. Vale
dej trenodiím a třicítkám rekvií a jeremiádám a jiné takové zádušní hudbě.
Dvacet let jsi toho užil, nelituj jich. S tebou to nebylo jako s tolika jinými,
kteří chtí a chtěli by a pořád čekají a kde nic tu nic. Uviděl jsi svou
Ameriku, svůj životní cíl a do skoku ses hnal jako zámořský buvol. Jak praví
Zarathustra? <span class="mlpznakkurziva11b">Deine Kuh Trübsal melktest Du. Nun
trinkst Du die süsse Milch des Euters.</span><a href="../Text/odysseus_012.html#_ftn214" title="" class="pcalibre1 pcalibre msofootnotereference calibre16" id="_ftnref214"><i class="calibre1">[214]</i></a> Hle, jak
pro tebe kypí hojností. Napij se, chlape, z plného vemene. Mateřské mléko,
Purefoyi, mléko lidskosti, mléko rašících hvězd tam nahoře, lihotajících v řídkém
dešťovém oparu, punčové mléko, které budou v své putyce chlastat ti křiklouni,
mléko šílenství, strděmléko ze země Kananejské. Struk té krávy byl tuhý, co?
Její mléko je zato teplé a sladké a výživné. Kdepak syrovátka, je to hustá,
sytá kyška. Za ní, milý patriarcho! Cucej! <span class="mlpznakkurziva11b">Per
deam Partulam et Pertundam nunc est bibendum!</span><a href="../Text/odysseus_012.html#_ftn215" title="" class="pcalibre1 pcalibre msofootnotereference calibre16" id="_ftnref215"><i class="calibre1">[215]</i></a></p>

<p class="mlptext">Zavěšeni do sebe jdou na flám a hulákají přes celou ulici.
Bonafides.<a href="../Text/odysseus_012.html#_ftn216" title="" class="pcalibre1 pcalibre msofootnotereference calibre16" id="_ftnref216">[216]</a>
Kdepak jsi dnes nocoval? U Timothyho, co má prasklý kotel. Crčí mu z něho ažaž.
Nemáš doma paraplata nebo galoše? Kampak se poděl náš chirurg a náš vetešník?
Odpusť, nemám o tom páru. Hele ho, Dixe! Marš k pultu s mašličkami. Kdepak je
Rváč? Cesta je volná. Šmarjá, koukej na toho rozpařeného pastora, jak jde z porodnice.
<span class="mlpznakkurziva11b">Benedicat vos omnipotens Deus, Pater et Filius.</span><a href="../Text/odysseus_012.html#_ftn217" title="" class="pcalibre1 pcalibre msofootnotereference calibre16" id="_ftnref217"><i class="calibre1">[217]</i></a>
Krejcárek, vašnosti. Kluci z Denzille Lane. Cifix, hrom aby do tebe.
Odprejskni. Máš recht, Izáku, žeň je svinským krokem. Nepudete s náma,
vašnosti? Dej mi svatý pokoj. Lou je, čéče, báječná. Všichni jsme stejná pakáž.
<span class="mlpznakkurziva11b">En avant, mes enfants!</span><a href="../Text/odysseus_012.html#_ftn218" title="" class="pcalibre1 pcalibre msofootnotereference calibre16" id="_ftnref218"><i class="calibre1">[218]</i></a> Z prvního
děla vypal teď. K Burkovi. Odtamtud pak ušli pět parasangů.<a href="../Text/odysseus_012.html#_ftn219" title="" class="pcalibre1 pcalibre msofootnotereference calibre16" id="_ftnref219">[219]</a> Jízdná pěchota ze
Slattery, kdepak máte, k sakru, oficíra? Faráři Štěpánku, spusť odpadlické
krédo. Kdepak, kdepak. Mulligane! Až na zádi. Hybaj dopředu. Pozor na hodiny.
Za chvíli nás vyhodí. Mulligánku! Co je s tebou? <span class="mlpznakkurziva11b">Ma
mère m’a marié.</span><a href="../Text/odysseus_012.html#_ftn220" title="" class="pcalibre1 pcalibre msofootnotereference calibre16" id="_ftnref220"><i class="calibre1">[220]</i></a>
Britská blahoslavenství. <span class="mlpznakkurziva11b">Ratata dzindzin bum bum.</span>
Kdo je pro, ten vyhraje. Pro nakladatelství Druiddrum vytiskly a svázaly dvě
pletichářky. Pochcaně zelená teletinková vazba. Nejnovější móda uměleckého
zbarvení. Nejkrásnější kniha, jaká za naší doby vzešla z Irska. <span class="mlpznakkurziva11b">Silentium!</span> Našpurtovat. Zor! Postoupit k nejbližší
kantýně a zrekvírovat zásobu lihovin. Pochodem vchod, šlapy šlap, hoši s vyschlým
krkem (vypnout prsa). Bumbání, bifteky, banky, bible, buldoci, bitevní lodi,
buzeranti a biskupi. Ať umřem třeba na popravišti. Bumbáníbífteky šlapou po
biblích. Za Irsko milené. Pošlapte šlapače. Hrom a peklo! Držet, sakra,
vojenský krok. Padáme. Páterská putyka. Stát. Otočit loď. K sobě. Srazit řady.
Žádné surovosti. Ouvej, moje prsty! Bolí to? Tuzinko nerad!</p>

<p class="mlptext">Dotaz. Kdopak to zatáhne? Pyšný majitel bzdiny. Já jsem
plajte. Nadobro na dně. Ani floka. Celý týden jsem o krejcar nezavadil. Co vy?
Medovinu našich otců <span class="mlpznakkurziva11b">Übermenschovi.</span> Já
nemlich to samý. Pětkrát jedničku. A vy prosím? Zázvorovou. Světe, zboř se,
drožkářskou hatlaninu. To hřeje zevnitř. Natahuje si cibule. Zastavily se a nešly
dál, když staroušek. Mně absint, frštandn? <span class="mlpznakkurziva11b">Caramba!
</span>Dej si vejce s koňakem nebo nasyrovo. Kolik je? Mám orloj ve frcu. Za
deset. Děkan. Není za co. To má, Dixe, první úraz? Už jo. Zchrupl na zahrádce a
čmelda pich! mu dal žahadýlko. Nakvartýroval se blízko Mater. Nosí chomout. A jeho
paničku znáš? Se ví, aby ne. Je jí plná sukně. Viděl jsem ji v nedbalkách. Jak
třená bábovka. Pošušňáníčko. Žádná souška, kdepak. Zlatíčko, stáhni roletu. Dva
ardilauny. Sem taky. Pozor, klouže to. Jak upadneš, nevstaneš. Pět, sedm,
devět. Pěkná. Kukadla má prima, to ti nelžu. A co teprve ty dundáky a vzadu to
palermo. To se musí vidět. Hladovým zrakem, kolárkem z šalabastru, srdce jsi mi
zloupil, panáčku. Jak prosím? Brambor že je dobrý proti revma? Pitomost na
kvadrát, odpusťte, že to tak řeknu. Něco pro sprostý dav. Já nosím vlnu primissima
jakosti. Tak čo, už ste sa vrátili z Babíc, pán doktor? Ako sa vynachádza vaša
ozrútnosť. A čo skvaf a ich indiánská drobizeň? A čo robí kútnička? Stát, ven s
tím. Heslo. Chlup. Naše je sinalá smrt a zarudlé zrození. Chichi. Plivni si do
voka, šéfe. Komediantův telegram. Zplagovaný Meredith. Ty jezusovský
kleštěnecký štěnicovský jezuito. Tetička píše Čabalákově tatínkovi. Rošťáček
Štěpán svádí na scestí dobráčka Malachjáše.</p>

<p class="mlptext">Hurá! Přihraj, mládenče. Podej ležák. Tumáš, horáčisko, holbu
ječminka. Ať se ti dlóho kóři z komina a zeli v hrncu ať se ti nevyvaři. A co
moje pití? <span class="mlpznakkurziva11b">Merci. </span>Na naše zdraví.
Rozhodčí. Noha před kriketovou brankou. Nepokecej mi zbrusu nový kaťata. Hoď
mi, ty tam, špetku pepře. Chytej. Kmín vyhání plyn. Nekapíruješ? Řev mlčení.
Každý tulák má svou poběhlici. Venus Pandemos. <span class="mlpznakkurziva11b">Les
petites femmes.</span> Rozpustilá žába z městečka Mullingaru. Vyřiď jí, že jsem
se na ni ptal. Držel Sáru za tistu. Na malahidské silnici. Já? Ta, co mě
svedla, ani mi nepověděla, jak se jmenuje. Co bys chtěl za devět penny?
Machree, Mackruiskeen. Bujná Molly vyvádí na matraci. Všichni zabrat. <span class="mlpznakkurziva11b">Ex!</span></p>

<p class="mlptext">Čekáš, hospodo? Bodejť. Vo co? Kouká jak blázen, zlaťáky
nikde. Srozumívášli? On má peněz jako želez. Před chvilinkou jsem u něho zahlíd
celý tři libry. Sám jsi nás pozval, a tak jsme přišli. Tak dělej, brachu.
Prachy na stůl. Dva šilinky a peník. To ses naučil od těch švingulantskejch
Francouzů. Tady se na dluh nenalejvá. Chjapeček pjáče. Nejmazanější negr
vocamcáť. Ajcem trajcen, Kadlíku. Ožralí nésme, tak ožralí né, to zas pr. Au
reservoir, mesjé. Dziẹkujẹ bardzo ladnie.</p>

<p class="mlptext">Se ví. Cože? V putyce. Na mol. Jjjá tě vvvidím. Dva dni sušil
hubu. Teď lízá jen burgundský. Di do háje. Tak se mrkni. To sem blázen. A shodil
fousy. Zlitý pod vobraz. S ňákým ajznboňákem. Kde ses tak zřídil? Kerou operu
by rád? Růži kastilskou. Ta zpěvem jen zvoní. Honem policii. H<sub class="calibre30">2</sub>O pro
jednoho omdlelého pána. Koukej na ty Bantamovy kytky. Kristepane, že začne
hulákat. Děvče s vlasy jako len, mé děvče s vlasy jako len. Dej se vycpat.
Zavři mu pěstí tu chlebárnu. Málem dnes shrábl výhru, jenže jsem mu dal špatný
tip. Čert aby vzal ten Štěpánův fištrón. Ten mi tu herku přihrál. Zahlíd
poslíčka, jak nesl tomu boucharónskýmu Bassovi telegram ze závodní stáje. Podstrčil
mu čtyrák a telegram tajně rozlepil. Klisna v skvělé formě vsaď. Zlaťák proti
troníku. Celej krám. Na to můžeš dát jak na evangelium. Trestný čin? Si myslim.
Jak by ne. Zmerčit ho tajnej, tak je za mřížema. Na Maddena vsadil Madden,
hňup, dobře mu tak, pustil chlup. Smilstvo, útočiště naše a sílo. Hni se vocáď.
Už musíš? K mámě. Pomoc. Ať někdo maskuje můj ruměnec. Jestli mě zblejskne, tak
si to vypiju. Pěkně vítám domů, Bantámečku. Órevoár, monvjé. Nezapomeň jí
přinýst petrklíče. Kápni božskou. Vod koho si tu klisničku splašil? Zvostane to
mezi náma. Nevrdlouhej. Vod nevěsty Honzy Tomáše. Nelžu ti, starouši Leo. Jak
je pámbu nade mnou. Hrom ať do mě bací. Hleďme lháře, co vypadá na faráře. A pchroč
jste mi to nepchověděl? Jestli von nejni smradlavej žid, tak sem miša mišina.
Skrze hlísta, pána našeho. Amen.</p>

<p class="mlptext">Ještě něco navrhuješ? Štěpánku, ňáko si troufáš: Ještě žbrďol
té žbrundy? Dovolí veleštědrý hostitel jednomu chudičkému a arcižíznivému
hoštěnému, aby své vzácné načaté pitíčko dopil? Nech nás vydechnout. Krčmáři,
krčmáři, máš ty dobré víno, <span class="mlpznakkurziva11b">staboo?</span> Idem,
gazdo, enem okoštovať. A repete. Vpravo klolok-lok. Absint všem dokola. <span class="mlpznakkurziva11b">Nos enim omnes biberimus viridum toxicum diabolus
capiat posteriora nostra.</span><a href="../Text/odysseus_012.html#_ftn221" title="" class="pcalibre1 pcalibre msofootnotereference calibre16" id="_ftnref221"><i class="calibre1">[221]</i></a>
Zavíráme, pánové. Cože? Tomu chrapounu Bloomi římskou kořalku. Říkáš něco o cibuli?
Bloo. Že sbírá inzeráty. Papínek té fotografky, to mě podrž. Ne tak nahlas,
kamaráde. Plav. <span class="mlpznakkurziva11b">Bonsoir la compagnie.</span><a href="../Text/odysseus_012.html#_ftn222" title="" class="pcalibre1 pcalibre msofootnotereference calibre16" id="_ftnref222"><i class="calibre1">[222]</i></a><span class="mlpznakkurziva11b"> </span>A<span class="mlpznakkurziva11b"> </span>úkladům
šankrovým. Kampak se poděl tur a jelimánek? To se zdejchli? Proti pravidlům.
Inu, svou cestou ubírejž se jedenkaždý. Mat. Král věži. Duše křesťanská, pomoch
biste mladýmu čoeku kerýmu kamarát vodnes klýče vot baráku najít ňákej koutek
kde bi na noc hlavu složyl? Kristapána, sem voddělanej. Takový fajnový
pošušňáníčko sem eště nežral. Hospodo, ještě dva koláčky tady pro děcko. Že
nejsou, kýho výra! Ani ždibec sýra? Syfilis a jiné neduhy zlé do pekla svrhni.
Zavírá se. Které světem obcházejí. Na zdraví všem. <span class="mlpznakkurziva11b">A</span> <span class="mlpznakkurziva11b">la vôtre.</span><a href="../Text/odysseus_012.html#_ftn223" title="" class="pcalibre1 pcalibre msofootnotereference calibre16" id="_ftnref223"><i class="calibre1">[223]</i></a></p>

<p class="mlptext">Safra, co je to za chlápka v tom mackintoshi? Úplná záhada.
Koukej ty hadry, co má na sobě. Propánička. A co si to dal? Mizernou skopovou.
Bovril, to jo. Moc to potřebuje. Viděl jsi někdy onuce? A toho kostrhouna z richmondskýho
špitálu? Snad. Myslel si, že má v pyji olovo. Střídavá zabedněnost mysli. Říká
se mu Bartík Chleborád. Býval to, prosím, mohovitý občan. Otrhanec, vzal si
opuštěnou děvu. A ona ho pustila k vodě, bodejť. Hle, zhrzená láska. Bloumavý
Mackintosh z pustého kaňonu. Dopijte a mažte. Zavírá se. Bacha na poldy. Co
jste říkal? Že jste ho dnes viděl na fňunuse? Nějaký váš známý natáh bačkory?
Pro boží smilování. Nechčasný černoušci. Co nepovídáte, Poldo tabáčníku. Slzy
jako hráchy my naplakat, že nám přítele Padneyho vodnýst v černým pytli. Massa
Patt ze všech negrů nej a nejhodnější. Takovýho jaktěživo neuvidět. <span class="mlpznakkurziva11b">Tiens, tiens, </span>ale to jest dobře smutné, to, má
víra, ano. Dej pokoj, do kopce zabere jeden vůz z devíti. Osy mají trop. Dvě
proti jedné, že mu to Jenatzy natře. Japončíci? Ti střílejí pod velkým úhlem,
jak by ne. Podle nejnovějších zpráv jim je potopili. Ještě horší prý je, že
Rusi ani jednu. Zavřeno. Je jich celkem jedenáct. Vypadněte, kupředu, kamarádi
z mokré čtvrti. Brou noc. Brou noc. Alláh, Nejvyšší, vám duši tuto noc mocně
uchovej.</p>

<p class="mlptext"><span class="calibre17">Pozor. Tak ožralí zas nésme.
Policie v Leithu nás pustí. Pulicie v Theilu</span> <span class="calibre17">nás postí. Podržte tamtoho, co zvrací. Má hříchabolení. Jupa. Brounoc.</span>
Mono, moje milená. Jup. Mono, moje jediná. Up.</p>

<p class="mlptext">Bacha. Zavřít klapačku. Flap! Flap. Hoří. Tamhle jde. Patrola!
Otočit loď. Do Mount Street. Zkratkou. Flap. Alou. Ty nepudeš? Nohy na ramena,
běžme, utíkejme. Fláp!</p>

<p class="mlptext">Lynch! Copak? Drž se v závěsu. Tudy do Denzille Lane. Tady
přesedneme na Bordel. Oba se tam, jak řekl, nakvartýrujeme k ženštině Marině.
Se ví, jako dycinky. <span class="mlpznakkurziva11b">Laetabuntur in cubilibus
suis.</span><a href="../Text/odysseus_012.html#_ftn224" title="" class="pcalibre1 pcalibre msofootnotereference calibre16" id="_ftnref224"><i class="calibre1">[224]</i></a>
Pudeš s náma? Pošeptej mi, co je to za čerchmanta ten v černým. Pst. Zhřešili
proti světlu a valem se blíží den, kdy On v ohni přijde soudit svět. Flap. <span class="mlpznakkurziva11b">Ut implerentur Scripturae.</span><a href="../Text/odysseus_012.html#_ftn225" title="" class="pcalibre1 pcalibre msofootnotereference calibre16" id="_ftnref225"><i class="calibre1">[225]</i></a> Spusť
nějakou odrhovačku. Utrhl se medik Ríša na kolegu Davida. Krindapána, co je to
za hovínkově žlutého hlasatele evangelia na Merrion Hall? Přichází Eliáš,
obmyti v Beránkově krvi. Sem, vy chamradino, vy chlemtači vína, vy srkači
borovičky, vy chlastouni piva. Sem, vy psí duše, býčí šíje, kančí rypáky,
slepičí mozky, lasičí oči, vy podvodníci, šmejdilové a darmožrouti. Sem, vy
trojnásobné výtažky hanebnosti. Já, Alexander J. Kristus Dowie, jsem k slávě
vyburcoval půl naší planety od Sanfranciské zátoky až po Vladivostok. Bůh, to
není nějaká krejcarová podívaná. Říkám vám, že je to kulantní kšeft a náramně
výnosný. On je nejřáčtější na světě, pamatujte si to. Vykřikujte z plných plic
spásu v králi Ježíši. Kdybys chtěl, hříšníku, ošulit Boha Všemohoucího, to by
sis musel moc a moc přivstat. Pfláf. Kdepak. On má pro tebe v zadní kapse u kalhot
sirup proti kašli, a ten tě, přítelíčku, prožene jedna radost. Jen to zkus.</p>

<p class="mlphvezdicky">* * *</p>

<p class="mlpscenickepoznamky">Příchod do nočního města z Mabbot Street, před ním
se táhne nedlážděná tramvajová odbočka s holými kolejnicemi, s červenými a zelenými
světýlky a výstražnými signály. Rada baráčků s dveřmi dokořán. Sem tam lucerny
s mlžně duhovým oparem. Kolem Rabbaiottiho zmrzlinářské gondoly, trčící na
místě, se rvou zakrslíci a zakrslice a chňapají po oplatkách, prokládaných
uhelným a bronzovým sněhem. Cucají je a pomalu se rozcházejí. Děti. Vznosný
labutí chochol gondoly se prodírá šerem, od majáku bíle a modře prosvítajícím.
Hvizdy na sebe volají a odpovídají.</p>

<p class="mlpprimarec"><span class="mlpznaktucne11b">VOLÁNÍ</span>: <span class="calibre17">Počkej, milánku, hned jsem u tebe. odpověď: Vzadu
za maštalí.</span></p>

<p class="mlpscenickepoznamky">(Hluchoněmý blbec s vyvalenýma očima a beztvarými
slintavými ústy, stižený svatovítským tancem, jde trhaně kolem. Zajme ho řetěz
dětských rukou.)</p>

<p class="mlpprimarec"><span class="mlpznaktucne11b">DĚTI</span>: Pozdrav,
krchňáku!</p>

<p class="mlpprimarec"><span class="mlpznaktucne11b">BLBEC</span>: <span class="mlpznakkurziva11b">(Zdvihne ochrnutou levou paži a zahuhlá.)</span> Poo-hav.</p>

<p class="mlpprimarec"><span class="mlpznaktucne11b">DĚTI</span>: Kdepak je velké
světlo?</p>

<p class="mlpprimarec"><span class="mlpznaktucne11b">BLBEC</span>: <span class="mlpznakkurziva11b">(Souká ze sebe.)</span> Taaámle.</p>

<p class="mlpscenickepoznamky">(Děti ho pustí. Škubavě jde dál. Trpaslice se
houpe na provaze napjatém na suterénním zábradlí a počítá. Někdo rozvalený u nádoby
na smetí, obličej zakrytý paží a kloboukem, se pohne, vrčivě zaskřípe zuby,
zasténá a chrápe dál. Nějaký skřet prošťourává na schůdku hromádky smetí,
dřepne a nasadí si na záda pytel hadrů a kostí. Vedle stojí bába s čadivou
petrolejkou a do pytle mu vrazí poslední láhev. Skřet si nadhodí kořist,
pošoupne čepici se štítkem a mlčky se odbelhá. Bába pohupuje lampou a míří do
pelechu. Křivonohé dítě s papírovým míčkem, p<span class="calibre31">ři</span>čaplé na prahu, ze všech
sil bokem škubavě popolézá za ní, chňapne ji za sukni a tak se vztyčí. Oběma
rukama se zábradlí suterénu drží a těžce sebou komíhá opilý dlaždič. Na rohu se
tyčí dva noční strážníci v pelerínách, dlaně na pouzdru s obuškem. Řachne
talíř; vřískne žena; zabrečí dítě. Rozeřve se mužské klnutí, zablábolí, zmlkne.
Postavy cárají, číhají, vykukují z doupat. V pokoji osvětleném svíčkou
vraženou do hrdla láhve nějaká coura vyčesává vši krtičnému děcku. Hlasem dosud
mladičkým vyzpěvuje do uličky Cissy Caffreyová.)</p>

<p class="mlpprimarec"><span class="mlpznaktucne11b">CISSY CAFFREYOVÁ</span>:</p>

<p class="mlpversedrama">Ať to bolí,<br/>
dám ji Molly,<br/>
kachní paprči,<br/>
kachní paprči.</p>

<p class="mlpscenickepoznamky">(Rákosku zapíchnutou za pasem nejistě si vykračují
vojín Carr a vojín Compton, udělají člem vzad a oba naráz ústy pšouknou. Mužský
řehot z uličky. Nějaká megera je chraplavě okřikne.)</p>

<p class="mlpprimarec"><span class="mlpznaktucne11b">MEGERA</span>: Čert aby vás,
vy chlupaté prdele. Na zdraví holce z Cavanu.</p>

<p class="mlpprimarec"><span class="mlpznaktucne11b">CISSY CAFFREYOVÁ</span>: Ať
slouží mně, Cavanu, Cootehillu a Belturbetu.</p>

<p class="mlpscenickepoznamky">(Prozpěvuje:)</p>

<p class="mlpversedrama">A<span class="mlpznakkurziva11b"> </span>zas chce-li<br/>
dám ji Nelly,<br/>
kachní paprči,<br/>
kachní paprči.</p>

<p class="mlpscenickepoznamky"><span class="calibre17">(Vojín Carr a vojín
Compton se po ní otočí a odseknou, pod zářivou lucernou jim krevnatě svítí
blůza, na plavě bronzové hlavě se jim černá dýnko </span><span class="calibre19">čapky. Poblíž červenokabátníků procházejí davem
Štěpán Dedalus a Lynch.)</span></p>

<p class="mlpprimarec"><span class="mlpznaktucne11b">VOJÍN COMPTON</span>: <span class="mlpznakkurziva11b">(Vystrčí prst.)</span> Uhnout faráři.</p>

<p class="mlpprimarec"><span class="mlpznaktucne11b">VOJÍN CARR</span>: <span class="mlpznakkurziva11b">(Ohlédne se a křikne.)</span> Hele ho, faráře.</p>

<p class="mlpprimarec"><span class="mlpznaktucne11b">CISSY CAFFREYOVÁ</span>: <span class="mlpznakkurziva11b">(Stoupavým hlasem.)</span></p>

<p class="mlpversedrama">Ať honem honem<br/>
si tam zastrčí<br/>
kachní paprči.</p>

<p class="mlpscenickepoznamkynekurziva"><span class="mlpznakkurziva11b">(V levé
ruce točí Štěpán jasanovou hůlkou a radostně pěje </span>introit<span class="mlpznakkurziva11b"> na dobu velikonoční. Žokejskou čapku staženou do čela,
doprovází ho Lynch, obličej má pokrčený mrzutým úšklebkem.)</span></p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">Vidi aquam egredientem de templo a latere dextro.
Alleluia.</span><a href="../Text/odysseus_012.html#_ftn226" title="" class="pcalibre1 pcalibre msofootnotereference calibre16" id="_ftnref226"><i class="calibre1">[226]</i></a></p>

<p class="mlpscenickepoznamky">(Ze dveří trčí ven vykotlané kolozuby letité kuplířky.)</p>

<p class="mlpprimarec"><span class="mlpznaktucne11b">KUPLÍŘKA</span>: <span class="mlpznakkurziva11b">(Sípavě šeptá.)</span> Pst! Pojďte sem, něco vám povím.
Mám tady úplnou panenku. Pst.</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Altius aliquantulum.) Et omnes ad quos peruenit aqua
ista.</span><a href="../Text/odysseus_012.html#_ftn227" title="" class="pcalibre1 pcalibre msofootnotereference calibre16" id="_ftnref227"><i class="calibre1">[227]</i></a></p>

<p class="mlpprimarec"><span class="mlpznaktucne11b">KUPLÍŘKA</span>: <span class="mlpznakkurziva11b">(Zavile za nimi plivne.)</span> Trojičtí medici.
Vejcovod. Honcovat se, to jo, ale prachy nikde.</p>

<p class="mlpscenickepoznamkynekurziva"><span class="mlpznakkurziva11b">(Edy
Boardmanová, přikrčená k Bertě Supplové, pokrčí nos a šálu si stáhne přes
chřípí.)</span></p>

<p class="mlpprimarec"><span class="mlpznaktucne11b">EDY BOARDMANOVÁ</span>: <span class="mlpznakkurziva11b">(Nakvašeně.) </span>A ona: já jsem tě tam na náměstí
Faithful viděla s tím frajerem, s tím ajznboňáckým volejníkem, na hlavě měl
štramácký tvrďák. Vážně? povídám. Ty mi budeš něco vykládat. Viděla jsi mě, že
bych si něco začínala s ženatým horákem, povídám. Celá ona. Taková ženská.
Paličatá jak mezek! Klidně se tahá s dvěma najednou, s mašinfírou Kilbridem a s
kaprálem Oliphantem.</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Triumphaliter.) Salvi facti sunt.</span><a href="../Text/odysseus_012.html#_ftn228" title="" class="pcalibre1 pcalibre msofootnotereference calibre16" id="_ftnref228"><i class="calibre1">[228]</i></a></p>

<p class="mlpscenickepoznamkynekurziva"><span class="mlpznakkurziva11b">(Točí
jasanovou holí, až rozkolísá obraz lucerny a rozptýlí světlo na svět. Slídivě
se za ním táhne bílý křepelák s jaterními skvrnami. Lynch ho kopnutím zažene.)</span></p>

<p class="mlpprimarec"><span class="mlpznaktucne11b">LYNCH</span>: A potom?</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Ohlédne se.)</span> Potom se stane obecným jazykem ne
hudba, ne pachy, nýbrž posunek, dar jazyků pak zviditelní ne už laický rozum,
nýbrž prvotní entelechii, strukturní rytmus.</p>

<p class="mlpprimarec"><span class="mlpznaktucne11b">LYNCH</span>: Pornosofická
filoteologie. Metafyzika z Mecklenburgh Street.</p>

<p class="mlpprimarec"><span class="mlpznaktucne11b">ŠTĚPÁN</span>: Máme už
zbabčelého Shakespeara a zakřiknutého Sokrata. I velemoudrému Stagyritovi
nasadila udidlo, zkrotila ho a osedlala šlundra. </p>

<p class="mlpprimarec"><b class="calibre9">LYNCH</b>: Pch!</p>

<p class="mlpprimarec"><span class="mlpznaktucne11b">ŠTĚPÁN</span>: A ostatně nač
dvojí posunek na znázornění bochníku <span class="calibre17">a džbánu?
</span>Tímto<span class="calibre17"> posunkem se u Omara znázorní
bochník a džbán</span> chleba a vína. Podrž mi hůl. </p>

<p class="mlpprimarec"><b class="calibre9">LYNCH</b>: Ďas vzal tvou žlutou hůl. Kampak jdeme?</p>

<p class="mlpprimarec"><span class="mlpznaktucne11b">ŠTĚPÁN</span>: Za prostopášnou
rysicí, za <span class="mlpznakkurziva11b">belle dame sans merci</span><a href="../Text/odysseus_012.html#_ftn229" title="" class="pcalibre1 pcalibre msofootnotereference calibre16" id="_ftnref229"><i class="calibre1">[229]</i></a><span class="mlpznakkurziva11b">,</span> za Georginou Johnsonovou, <span class="mlpznakkurziva11b">ad deam quae laetificat juventutem meam.</span><a href="../Text/odysseus_012.html#_ftn230" title="" class="pcalibre1 pcalibre msofootnotereference calibre16" id="_ftnref230"><i class="calibre1">[230]</i></a><span class="mlpznakkurziva11b"> (Štěpán mu strčí hůl, pomalu rozpřáhne ruce, hlavu
zakloní, až má ruce plošně se protínající s dlaní obrácenou dolů a s roztaženými
prsty na píď od prsou, levou poněkud výš.)</span></p>

<p class="mlpprimarec"><span class="mlpznaktucne11b">LYNCH</span>: Která je džbán
chleba? Není to k ničemu? Ta, nebo celnice? Ukaž. Vezmi berlu svou a choď.</p>

<p class="mlpscenickepoznamkycxspfirst">(Ubírají se dál. Tommy Caffrey šplhá k plynové
lucerně, pevně se drží <span class="calibre17">a křečovitě leze
vzhůru. Z horní příčky se sveze dolů. Jacky Caffrey obemkne kandelábr, že taky
vyleze. Dlaždič vrazí do lucerny. Dvojčata odpeláší do tmy. Vrávoravý dlaždič
si ukazovákem tiskne jedno chřípí a z druhého</span> vyfrkne dlouhý vlhký
sopel. Ramenem se odrazí od lucerny a s planoucím železným košíkem vrávoravě
odchází napříč davem.</p>

<p class="mlptextbez1radkui1">Zvolna se plazí blíž hadi říční mlhy. Ze
stok, děr, žump, hnojišť se odevšad dere smrdutý puch. Na jihu, kde řeka zatáčí
do moře, vyskočí záře. Dlaždič vrávorá vpřed, rozráží dav a lavíruje k tramvajové
odbočce. Kus dál pod železničním mostem se objeví zardělý, udýchaný Bloom, jak
si do boční kapsy cpe chleba a čokoládu. Z výlohy holiče Gillena mu mozaikový
portrét ukazuje podobu chrabrého Nelsona. Po straně mu vduté zrcadlo předvádí
unylého umorousaného usouženého Booloohoooma. Vážený Gladstone naň zíra z očí
do očí, Bloom na Blooma. Jde dál raněn strnulým pohledem sveřepého Wellingtona,
ale ve vydutém zrcadle se nenuceně uculují milá očka a baculatá líčka pacholíka
hopsa hejsa Poldíka.</p>

<p class="mlpscenickepoznamkycxsplast">U dveří Antonia Rabaiottiho Bloom, od
zářivých obloukovek všecek zpocený, zůstane stát. Vnoří se dovnitř. Za chvíli
se zas vynoří a běží dál.)</p>

<p class="mlpprimarec"><span class="mlpznaktucne11b">BLOOM</span>: Ryba s erteplemi.
Kdepak! Br!</p>

<p class="mlpscenickepoznamkynekurziva"><span class="mlpznakkurziva11b">(Pod stahovanou
roletou vpadne k uzenáři Olhousesnovi. Za chvíli se udýchaný Poldy, funivý
Poldy zpod rolety zas objeví. V každé ruce drží balíček, v jednom je vlažná
prasečí nožka, v druhém studená skopová nožka, posypaná pepřem. Narovná se a vydechne.
Potom se nahne stranou, přitiskne balíček na žebro a zasténá.)</span></p>

<p class="mlpprimarec"><span class="mlpznaktucne11b">BLOOM</span>: Píchání v boku.
Proč jsem tak utíkal?</p>

<p class="mlpscenickepoznamkynekurziva"><span class="mlpznakkurziva11b">(Opatrně
nabere dech a pomalu míří k osvětlené odbočce. Znovu vyskočí záře.)</span></p>

<p class="mlpprimarec"><span class="mlpznaktucne11b">BLOOM</span>: Co to? Maják?
Reflektor?</p>

<p class="msotoc"><span class="mlpznakkurziva11b"><span class="calibre11">(Postojí
na Cormackově nároží a číhá.)</span></span></p>

<p class="mlpprimarec"><span class="mlpznaktucne11b">BLOOM</span>: Severní záře,
nebo ocelárna? Hasiči, ovšem. Někde k jihu. Pořádně to plápolá. Třeba u něho.
Jako troud. Nám je dobře. <span class="mlpznakkurziva11b">(Vesele si brouká.)</span>
Londýn hoří, Londýn hoří! K ohni, k ohni! <span class="mlpznakkurziva11b">(Zahlédne
dlaždiče, jak na samém konci Talbot Street lavíruje v davu.)</span> Ještě se s ním
minu. Poběžím. Honem. Tady přejdu.</p>

<p class="mlpscenickepoznamkynekurziva"><span class="mlpznakkurziva11b">(Střemhlav
vběhne do ulice. Uličníci pokřikují.)</span></p>

<p class="mlpprimarec"><span class="mlpznaktucne11b">ULIČNÍCI</span>: <span class="calibre17">Bacha, vašnosti. <span class="mlpznakkurziva11b">(Přejedou
kolem, jen se o něho otřou, dva cyklisti, rozsvícené papírové svítilny se jim
houpají, zvonky jim drnčí.)</span></span></p>

<p class="mlpprimarec"><span class="mlpznaktucne11b">ZVONKY</span>: Státanehýbat.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Zasažen křečí zůstane ve stoji spatném.)</span> Ouha.</p>

<p class="mlpscenickepoznamkynekurziva"><span class="mlpznakkurziva11b">(Ohlédne
se, najednou se vrhne vpřed. Stoupající mlhou se rozvážně hrne dračí rozmetač
písku, valí se přímo na něho, přední světlo mu pomrkává, kladka sviští o vedení.
Řidič šlápne na zvonec.)</span></p>

<p class="mlpprimarec"><span class="mlpznaktucne11b">ZVONEC</span>: Bink Bink Břink
Bác Břank Bum Blú.</p>

<p class="mlpscenickepoznamkynekurziva"><span class="mlpznakkurziva11b">(Prudce
zaskřípne brzda. Bloom zvedne po strážnicku ruku v bílé rukavici a celý
zdřevěnělý odklopýtá z kolejí. U kliky dopředu vykloněný řidič překřikuje
skřípot řetězů a soukolí.)</span></p>

<p class="mlpprimarec"><span class="mlpznaktucne11b">ŘIDIČ</span>: Co, ty
sralbotko, děláš si ze mě šoufky?</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Hupky šupky se Bloom octne na obrubni chodníku a znovu
zůstane stát. Rukou, v níž drží balíček, utře si z líce šplíchanec bláta.)</span>
Zakázaný přechod. Měl jsem namále, ale píchání je pryč. Musím se zas dát do
těch Sandowových cviků. Do kliku se spusť. Taky se pojistit proti dopravním
úrazům. Úrazová. <span class="mlpznakkurziva11b">(Nahmátne kapsu u kalhot.)</span>
Talisman nebožky mámy. Jako nic uvázne podpatek v koleji nebo tkanička v loukoti.
Tenkrát na Leonardově nároží, jak mi kolo zeleného antona stáhlo střevíc. Všechno
dobré do třetice. Se střevícem žádné šoufky. Ten drzý řidič. Měl bych ho udat.
Z toho napětí jsou celí nervózní. Třeba je to ten chlap, co mi to dnes ráno
zkaňhal s tou amazonkou. Zrovna takový krasavec. Ale zabrzdil naráz. Chodím jak
dřevěný. Žertem doopravdy. Ta hrozná křeč, co mě chytla v Lad Lane. Snědl jsem
něco otráveného. Znak štěstí. Nejspíš nucená porážka. Znamení šelmy. <span class="mlpznakkurziva11b">(Přivře oči.)</span> Trochu se mi točí hlava. Měsíčky
nebo následky tamtoho. Zamžený mozek. Únava. Je toho na mě moc. Ouvej!</p>

<p class="mlpscenickepoznamkynekurziva"><span class="mlpznakkurziva11b">(Nohy křížem
se nějaký zlověstný muž opírá o Beirnovu zeď, obličej nepovědomý, napuštěný
chmurnou rtutí. Zpod sombrera s širokou střechou si ho uhrančivě měří.)</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">Buenas noches, señorita Blanca, que calle es esta?</span><a href="../Text/odysseus_012.html#_ftn231" title="" class="pcalibre1 pcalibre msofootnotereference calibre16" id="_ftnref231"><i class="calibre1">[231]</i></a></p>

<p class="mlpprimarec"><span class="mlpznaktucne11b">MUŽ</span>: <span class="mlpznakkurziva11b">(Chladně, zvednutou paží dává znamení.)</span> Heslo. <span class="mlpznakkurziva11b">Sraid Mabbot.</span><a href="../Text/odysseus_012.html#_ftn232" title="" class="pcalibre1 pcalibre msofootnotereference calibre16" id="_ftnref232"><i class="calibre1">[232]</i></a></p>

<p class="mlpprimarec"><span class="mlpznaktucne11b">BLOOM</span>: Hehe. <span class="mlpznakkurziva11b">Merci.</span> Esperanto. <span class="mlpznakkurziva11b">Slan
leath. (Zamumlá.)</span> Nějaký špeh Gaelského svazu, posílá ho ten tlučhuba.</p>

<p class="mlpscenickepoznamkynekurziva"><span class="mlpznakkurziva11b">(Vykročí
vpřed. Cestu mu zatarasí hadrář s pytlem přes rameno. Šlápne vlevo, hadrář taky
vlevo.)</span></p>

<p class="mlpprimarec"><span class="mlpznaktucne11b">BLOOM</span>: <span class="calibre17">S dovolením. <span class="mlpznakkurziva11b">(Uhne,
stočí se bokem, zakličkuje, proklouzne a jde dál.) </span></span>Choďte vpravo,
vpravo, vpravo. Turistický klub postavil v Stepaside tabuli, a kdo se tím
zasloužil o veřejnost? To já jsem tam zabloudil a napsal do <span class="mlpznakkurziva11b">Irského cyklisty </span>dopis nadepsaný <span class="mlpznakkurziva11b">V</span> <span class="mlpznakkurziva11b">nejtemnějším
Stepasidu.</span> Choďte, choďte, choďte vpravo. Překupník o půlnoci. Spíš
přechovávač. K tomu vrah nejprve zamíří. Aby mu smyl hříchy světa.</p>

<p class="mlpscenickepoznamkynekurziva"><span class="mlpznakkurziva11b">(Jackey
Caffrey, kterého honí Tommy Caffrey, v běhu vrazí do Blooma hlavou.)</span></p>

<p class="mlpprimarec"><span class="mlpznaktucne11b">BLOOM</span>: Ouvej!</p>

<p class="mlpscenickepoznamkynekurziva"><span class="mlpznakkurziva11b">(Hýždě
roztřesené, leknutím zůstane stát. Tommy a Jackey zmizí, jeden tam, druhý
jinam. Rukama ověšenýma balíčky si Bloom omaká hodinky, kapsičku u vesty,
náprsní kapsu, kapsu s peněženkou, pamlsky hříchu, brambor, mýdlo.)</span></p>

<p class="mlpprimarec"><span class="mlpznaktucne11b">BLOOM</span>: Pozor na
zloděje. Stará zlodějská finta. Vrazí do tebe. A hned ti štípne peněženku.</p>

<p class="mlpscenickepoznamkynekurziva"><span class="mlpznakkurziva11b">(Čumák u země,
čenichavě se k němu žene honicí pes. Někdo rozvalený na zemi kýchne. Objeví se
shrbený vousáč, oděný v dlouhý kaftan sionského staršího, na hlavě domácí
čepičku s fuchsiovými třapci. Na chřípí se mu svezly kostěné brejle. Na vpadlém
obličeji má žluté šmouhy jedu.)</span></p>

<p class="mlpprimarec"><span class="mlpznaktucne11b">RUDOLPH</span>: Utratil jsi
dnes už druhou půlkorunu. Říkal jsem ti, abys nechodil s gojskými ožraly. Tak.
Přijdeš na mizinu.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Vepřovou i skopovou nožku schovává za zády a schlíple
ohmatává teplé a studené pracky.) Ja, ich weiss, papachi.</span><a href="../Text/odysseus_012.html#_ftn233" title="" class="pcalibre1 pcalibre msofootnotereference calibre16" id="_ftnref233"><i class="calibre1">[233]</i></a></p>

<p class="mlpprimarec"><span class="mlpznaktucne11b">RUDOLPH</span>: Co tady
pohledáváš? Kam jsi dal duši? <span class="mlpznakkurziva11b">(Malátnými supími
spáry šmátrá Bloomovi po zamlklém obličeji.)</span> Copak nejsi můj syn
Leopold, Leopoldův vnuk? Nejsi můj milý syn Leopold, který opustil dům otce
svého a opustil boha otců svých, Abrahama a Jakuba?</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Opatrně.)</span> Snad, otče. Mosenthal. Víc z něho
nezbylo.</p>

<p class="mlpprimarec"><span class="mlpznaktucne11b">RUDOLPH</span>: <span class="mlpznakkurziva11b">(Přísně.) </span>Jednou v noci, až své poctivé peníze
utratíš, přivedou tě domů zpitého pod obraz. Jak říkáš těm běhačům?</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(V studentsky elegantním modrém oxfordském úboru s bílými
revéry, zúženém v ramenech, s hnědým tralaláčkem, s panskými waterburskými
remontérkami z ryzího stříbra a dvojitým albertovským řetízkem, s pečetním
přívěskem, po jedné straně zaneřáděný ztuhlým blátem.)</span> Přespolní běžci,
otče. Bylo to jen jedenkrát.</p>

<p class="mlpprimarec"><span class="mlpznaktucne11b">RUDOLPH</span>: Jedenkrát!
Zablácený od hlavy k patě. Ruku sis rozedral, strnutí šíje. Udělají tě kaput,
Leopoldleben. Chraň se těch klacků!</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Chabě.)</span> Vyzvali mě na krátký běh. Bylo bláto.
Já jsem uklouzl.</p>

<p class="mlpprimarec"><span class="mlpznaktucne11b">RUDOLPH</span>: <span class="mlpznakkurziva11b">(Opovržlivě.) Goim nachez.</span><a href="../Text/odysseus_012.html#_ftn234" title="" class="pcalibre1 pcalibre msofootnotereference calibre16" id="_ftnref234"><i class="calibre1">[234]</i></a> Pěkný
obrázek pro tvou nebožku matku!</p>

<p class="mlpprimarec"><span class="mlpznaktucne11b">BLOOM</span>: Mami!</p>

<p class="mlpprimarec"><span class="mlpznaktucne11b">ELLEN</span> <span class="mlpznaktucne11b">BLOOMOVÁ</span>: <span class="mlpznakkurziva11b">(V stužkovém
čepečku paničky z pantomimy, v krinolíně s honzíkem, v blůze vdovy Twankeyové
s nabíranými rukávy na zapínání vzadu, v šedých rukavičkách bez prstů a s kamejovou
broží, zapletené vlasy v síťce, objeví se nad zábradlím u schodů, svícen šikmo
v ruce, a leknutím vyráží nářek.)</span> Nejsvětější Spasiteli, co mu to
udělali! Vonnou sůl! <span class="mlpznakkurziva11b">(Vykasá si cíp sukně a prošťourá
kapsář u pruhované neladné spodničky. Vypadne jí z něho flakónek, agnusek,
scvrklý brambor a celuloidová panenka.) </span>Neposkvrněné srdce Panny Marie,
kdepak jsi byl, kdepak jsi byl?</p>

<p class="mlpscenickepoznamkynekurziva"><span class="mlpznakkurziva11b">(Bloom
klopí oči, mumlá, strká balíčky do nacpaných kapes, nechá toho a breptá.)</span></p>

<p class="mlpprimarec"><span class="mlpznaktucne11b">HLAS</span>: <span class="mlpznakkurziva11b">(Ostře.)</span> Poldy!</p>

<p class="mlpprimarec"><span class="mlpznaktucne11b">BLOOM</span>: Kdo je? <span class="mlpznakkurziva11b">(Přikrčí se a nemotorně uhne pohlavku.)</span> K službám.
<span class="mlpznakkurziva11b">(Zdvihne hlavu. Vedle fata morgány datlovníků
stojí před ním pěkná žena v tureckém kroji. Bujné obliny jí nadouvají nachové
kalhoty i zlatě prolamovanou kazajku. V pase ji obmyká široká žlutá šerpa.
Bílý, nocí zfialovělý jašmak jí zakrývá tvář a odhaluje jenom velké tmavé oči a
havraní vlasy.)</span></p>

<p class="mlpprimarec"><span class="mlpznaktucne11b">BLOOM</span>: Molly!</p>

<p class="mlpprimarec"><span class="mlpznaktucne11b">MARION</span>: Jakžkoli? Až se
mnou budeš mluvit, od nynějška, človíčku, Marion. <span class="mlpznakkurziva11b">(Uštěpačně.)</span> Nezebou tě, manžílku, od dlouhého
čekání nohy?</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Přešlapuje z nohy na nohu.)</span> Kdepak. Ani trochu.</p>

<p class="mlpscenickepoznamkynekurziva"><span class="mlpznakkurziva11b">(Oddychuje
všecek rozrušen, v okouzlení polyká doušky vzduchu, otázky, naděje, jestli snad
k večeři skopovou nožku, co jí všechno poví, výmluvy, touhu. Na čele se jí
třpytí peníz. Na prstech u nohou má tepané prsteny. Kotníky má spoutány
tenounkým řetízkem. Vedle ní stojí velbloud s věžatým turbanem na hlavě. K jeho
komíhavé haudě vede hedvábný žebřík s nesčíslnými příčkami. Zadnici celou
rozdurděnou se k ní velbloud bokem přišourá. Ona ho vší silou praští do zadku,
až se jí zlatořetízkové náramky rozzlostní, jak mu po mouřenínsku laje.)</span></p>

<p class="mlpprimarec"><span class="mlpznaktucne11b">MARION</span>: Nebrakada.
Feminimum.</p>

<p class="mlpscenickepoznamkynekurziva"><span class="mlpznakkurziva11b">(Velbloud
zdvihne přední nohu, utrhne z mangovníku velké mango, zamžourá a rozštípeným
kopýtkem je podá velitelce, načež sklopí hlavu, a šíji zdviženou, se sténáním
nemotorně pokleká. Bloom skloní záda, aby se přes něho dalo skákat.)</span></p>

<p class="mlpprimarec"><span class="mlpznaktucne11b">BLOOM</span>: Mohu ti dát…
totiž jako tvůj obchodní menažerník… paní Marion… kdybys…</p>

<p class="mlpprimarec"><span class="mlpznaktucne11b">MARION</span>: Pozoruješ tedy,
co se změnilo? <span class="mlpznakkurziva11b">(Dlaněmi loudavě přejíždí po
cetkami zdobeném náprsníku. Očima se mu loudavě vlídně posmívá.)</span> Ach,
Poldy, Poldy, ty trdlo jedno. Jdi zhlédnout život. Rozhlédni se po širém světě.</p>

<p class="mlpprimarec"><span class="mlpznaktucne11b">BLOOM</span>: Právě jsem se
vracel pro tu vodičku z bílého vosku, pro ten roztok z pomerančových květů. Ve
čtvrtek zavírají brzo. Ale hned ráno. <span class="mlpznakkurziva11b">(Ohmatá si
jednotlivé kapsy.)</span> Ta bludná ledvina. Och!</p>

<p class="mlpscenickepoznamkynekurziva"><span class="mlpznakkurziva11b">(Ukáže
prstem na jih, potom na východ. Vynoří se bochánek čisťounkého citrónového mýdla,
šířícího světlo i vůni.)</span></p>

<p class="mlpprimarec"><span class="mlpznaktucne11b">MÝDLO</span>:</p>

<p class="mlpversedrama">Bloom a já, dva nevyrovnatelní kabrňáci;<br/>
ten na zemi září, ten zas obloze lesk vrací.</p>

<p class="mlpprimarecbezmezery"><span class="mlpznakkurziva11b">(V kotoučku
mýdloslunce se objeví pihovaný obličej drogisty Swenyho.)</span></p>

<p class="mlpprimarec"><span class="mlpznaktucne11b">SWENY</span>: Tři šilinky
jeden penny, prosím.</p>

<p class="mlpprimarec"><span class="mlpznaktucne11b">BLOOM</span>: Ano. Pro mou
ženu, paní Marion. Zvláštní předpis.</p>

<p class="mlpprimarec"><span class="mlpznaktucne11b">MARION</span>: <span class="mlpznakkurziva11b">(Něžně.)</span> Poldy?</p>

<p class="mlpprimarec"><span class="mlpznaktucne11b">BLOOM</span>: Co prosím,
milostivá?</p>

<p class="mlpprimarec"><span class="mlpznaktucne11b">MARION</span>: <span class="mlpznakkurziva11b">Ti trema un poco il coure?</span><a href="../Text/odysseus_012.html#_ftn235" title="" class="pcalibre1 pcalibre msofootnotereference calibre16" id="_ftnref235"><i class="calibre1">[235]</i></a></p>

<p class="mlpscenickepoznamkynekurziva"><span class="mlpznakkurziva11b">(Rázným
krokem od něho pohrdlivě odejde, načepýřená jako rozmazlený holub pavák, a
brouká si dueto z Dona Giovanniho.)</span></p>

<p class="mlpprimarec"><span class="mlpznaktucne11b">BLOOM</span>: Víš to jistě o tom
<span class="mlpznakkurziva11b">voglio</span>? Totiž o té výslov…</p>

<p class="mlpscenickepoznamkynekurziva"><span class="mlpznakkurziva11b">(Jde za ní
a za ním jde čmuchavý jezevčík. Letitá kuplířka ho drapne za rukáv, na bradě se
jí lesknou bradavičné štětiny.)</span></p>

<p class="mlpprimarec"><span class="mlpznaktucne11b">KUPLÍŘKA</span>: Panenka za
deset šilinků. Čerstvá netknutá. Je jí patnáct. Nikdo v domě není, jenom její
namol zpitý táta.</p>

<p class="mlpscenickepoznamkynekurziva"><span class="mlpznakkurziva11b">(Ukáže
prstem. V díře jejího tmavého pelechu stojí plachá, na kost promoklá Bridie
Kellyová.)</span></p>

<p class="mlpprimarec"><span class="mlpznaktucne11b">BRIDIE</span>: Hatch Street.
Měl bys chuť?</p>

<p class="mlpscenickepoznamkynekurziva"><span class="mlpznakkurziva11b">(Zapiští,
sklapne netopýří šálu a uteče. Nějaký čahounský krobián horempádem dupe za ní.
Na schůdkách klopýtne, postaví se na nohy, zapadne do šera. Je slyšet pištivý
smích, ten stále slábne.)</span></p>

<p class="mlpprimarec"><span class="mlpznaktucne11b">KUPLÍŘKA</span>: <span class="mlpznakkurziva11b">(Vlčí oči jí blýskají.)</span> Ten si užívá. V hampejzech
není panna k dostání. Za deset šilinků. Necárejte celou noc, ještě vás
zblejsknou tajní. Šestasedmdesátka je kurva chlap.</p>

<p class="mlpscenickepoznamkynekurziva"><span class="mlpznakkurziva11b">(Se
zamilovaným pohledem přikulhá Gerty MacDowellová. Zezadu koketně vytáhne a stydlavě
ukáže zakrvácený hadřík.)</span></p>

<p class="mlpprimarec"><span class="mlpznaktucne11b">GERTY</span>: S veškerými
světskými statky já tebe a ty mě. <span class="mlpznakkurziva11b">(Zašeptá.)</span>
Vy jste to udělal. Já vás nenávidím.</p>

<p class="mlpprimarec"><span class="mlpznaktucne11b">BLOOM</span>: Já? Kdy? Něco se
vám zdá. Jakživ jsem vás neviděl.</p>

<p class="mlpprimarec"><span class="mlpznaktucne11b">KUPLÍŘKA</span>: <span class="calibre17">Dej pánovi pokoj, ty podvodnice. Píše pánovi
prolhané dopisy. Chodí po holandě a dotírá. Matka by tě měla přivázat k noze</span>
u postele a řemenem ti nařezat, ty couro jedna.</p>

<p class="mlpprimarec"><span class="mlpznaktucne11b">GERTY</span>: <span class="mlpznakkurziva11b">(K Bloomovi.)</span> Když jste uviděl všechny tajnosti
mého spodního šuplátka. <span class="mlpznakkurziva11b">(Pohladí ho po rukávě a zafňuká).</span>
Vy ženatý mizero. Mám vás ráda, že jste mi to udělal.</p>

<p class="mlpscenickepoznamkynekurziva"><span class="mlpznakkurziva11b">(Poťouchle
se odkrade. Paní Breenová ve frýzovém mužském svrchníku s vyboulenými kapsami
stojí ve vozovce, šelmovské oči vykuleny, a býložravými kolozuby se usmívá na
celé kolo.)</span></p>

<p class="mlpprimarec"><span class="mlpznaktucne11b">PANÍ</span> <span class="mlpznaktucne11b">BREENOVÁ</span>: Pane…</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Vážně si odkašle.)</span> Milostivá, když jsme
posledně měli tu čest psát vám v dopise ze dne šestnáctého tohoto měsíce…</p>

<p class="mlpprimarec"><span class="mlpznaktucne11b">PANÍ</span> <span class="mlpznaktucne11b">BREENOVÁ:</span> Pane Bloome! Vy tady v peleši hříchu! Už
vás mám! Vy šibale!</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(O překot.)</span> Neříkejte mi nahlas jménem. Co si o mně
myslíte? Neprozrazujte mě. Stěny mají uši. Jak se máte? Léta jsem vás už.
Vypadáte skvěle. Opravdu. Počasí máme na tuto dobu případné. Čerň odráží horko.
Tudy je to domů kratší. Poutavá čtvrť. Záchrana padlých žen magdalenský útulek.
Jsem sekretářem…</p>

<p class="mlpprimarec"><span class="mlpznaktucne11b">PANÍ BREENOVÁ</span>: <span class="mlpznakkurziva11b">(Zdvihne prst.)</span> Nevykládejte mi báchorky. Však
já někoho znám a tomu to nebude vhod. Počkejte, už vidím Molly. <span class="mlpznakkurziva11b">(Lišácky.)</span> Honem mi to vysvětlete, nebo běda
vám!</p>

<p class="mlpprimarec"><span class="mlpznaktucne11b">BLOOM</span>: Pořád jenom
dokola, že by si sem ráda zašla. Prohlídka periférie. To víte, exotika. Taky
livrejované černošské sluhy, až na ně bude mít. Černý surovec Othello. Eugene
Stratton. Třeba i ten, co v černošském souboru chřestí kastaněty a břinká na
bubínek. Bratří Boheeové. Hotoví kominíci.</p>

<p class="mlpscenickepoznamkynekurziva"><span class="mlpznakkurziva11b">(Na podium
vyskočí černošští zpěváci Tom a Sam Boheeovi, mají na sobě bílý námořnický
úbor, nachové ponožky, škrobené sambovské límce a v knoflíkové dírce velké
nachové astry. Každý má napříč zavěšené bendžo. Bledšíma, menšíma negroidníma
rukama drnkají na břinkavé struny. Blýskají bílýma kaferskýma očima a tesáky,
neomaleně dupou v tanci dřeváky, břinkají, zpívají zády k sobě, špička pata,
pata špička, negersky odulými pysky mlaskají a třáskají.)</span></p>

<p class="mlpversedrama">Někdo je s Dinou u nás v domě,<br/>
někdo je v domě, jo, jo, jo.<br/>
Někdo je s Dinou u nás v domě<br/>
a hraje na bandžo.</p>

<p class="mlpscenickepoznamkynekurziva"><span class="mlpznakkurziva11b">(Strhnou si
z vařbuchtovsky buclatých tváří černou škrabošku: a řehotavě, chichotavě, drnkavě,
brnkavě tanečním krokem odpochodují.)</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(S kysele nasládlým úsměvem.)</span> Jestli máte chuť,
tak si trochu vyhodíme z kopýtka. Smím vás třeba na chvilinku obejmout?</p>

<p class="mlpprimarec"><span class="mlpznaktucne11b">PANÍ BREENOVÁ</span>: <span class="mlpznakkurziva11b">(Bujně zavřískne.)</span> Vy kujóne! Kdybyste se tak
viděl!</p>

<p class="mlpprimarec"><span class="mlpznaktucne11b">BLOOM</span>: My se přece
dávno známe. Myslel jsem čtverec, promíchané manželství, v němž si své drahé
polovice prohodíme. Však víte, jak jsem po vás vzdychal. <span class="mlpznakkurziva11b">(Teskně.)</span> To psaníčko drahé gazele bylo ode mě.</p>

<p class="mlpprimarec"><span class="mlpznaktucne11b">PANÍ BREENOVÁ</span>: Světe,
zboř se. Vy ale vypadáte. Přímo ohromně. <span class="mlpznakkurziva11b">(Slídivě
po něm sáhne.)</span> Co to tam za zády schováváte? Povězte nám to laskavě.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Volnou rukou ji uchopí v zápěstí.)</span> Byla to
Jossie Powellová, nejhezčí dublinská debutantka. To to utíká. Když se tak
podíváte pozpátku, jestlipak si vzpomenete, jak jsme slavili Vánoce v novém
bytě Georginy Simpsonové, hrálo se na žmukandu, se zavřenýma očima se hledal
špendlík, hádaly se myšlenky. Osobo, co v téhle tabatěrce?</p>

<p class="mlpprimarec"><span class="mlpznaktucne11b">PANÍ BREENOVÁ</span>: Se svými
komicko-vážnými recitacemi jste byl hrdinou večera a ta role vám padla. Dámy si
na vás vždycky potrpěly.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Kavalír ve smokingu s moarovými revéry, v dírce modrý
zednářský odznak, na krku černého motýlka a v náprsence perleťové knoflíčky, v ruce
nahnutý broušený pohár šampaňského.)</span> Dámy a pánové, připíjím Irsku,
vlasti a krásce.</p>

<p class="mlpprimarec"><span class="mlpznaktucne11b">PANÍ BREENOVÁ</span>: Ty drahé
dávné nenávratné časy. Píseň milostná.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Významně klesne hlasem.)</span> Přiznám se, že jsem
kandeláres zvědavý, jestli něčí něco je zrovna kandeláres.</p>

<p class="mlpprimarec"><span class="mlpznaktucne11b">PANÍ BREENOVÁ</span>: <span class="mlpznakkurziva11b">(Blouznivě.)</span> Náramně kandeláres! Londýn je z toho
kandeláres a já jsem celá kandeláres. <span class="mlpznakkurziva11b">(Otře se o něho
bokem.)</span> Když jsme dohráli žmukandu a podpálili na stromečku prskavky,
usedli jsme na otoman dole u schodů. Pod jmelí. Dva si stačí.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Na hlavě napoleonský klobouk s jantarovým půlměsícem,
prsty a palcem ponenáhlu popojíždí k její hebké, vlhké, buclaté dlani, ona mu
ji nyvě přenechá.)</span> Čaromocná noční doba. Šetrně, pozvolna jsem jí z ruky
vyňal třísku. <span class="mlpznakkurziva11b">(Zamilovaně, jak ji na prst navléká
rubínový prsten.) Là ci darem la mano.</span></p>

<p class="mlpprimarec"><span class="mlpznaktucne11b">PANÍ</span> <span class="mlpznaktucne11b">BREENOVÁ</span>: <span class="mlpznakkurziva11b">(Ve
večerní róbě ušité v celku a vyvedené v měsíčním blankytu, na čele dracounový
sylfí diadém, taneční pořádek pohozený vedle měsíčně blankytného střevíčku,
hebce svírá dlaň a oddychuje.) Voglio e non.</span> Jde z vás horko. Žhnete.
Levá ruka od srdce.</p>

<p class="mlpprimarec"><span class="mlpznaktucne11b">BLOOM</span>: Když jste si ho
vybrala, říkalo se kráska a zvíře. Nikdy vám to neodpustím. <span class="mlpznakkurziva11b">(Na čelo si přitiskne zaťatou pěst.)</span> Pomyslete,
co to pro mě je. Co všechno jste tehdy pro mě byla. <span class="mlpznakkurziva11b">(Sípavě.)</span> Ženská, já to nevydržím.</p>

<p class="mlpscenickepoznamkynekurziva"><span class="mlpznakkurziva11b">(Na hlavě
bílý cylindr, na nohou soukenné bačkory, ověšený reklamní tabulí Rozšafy
Helyho, šmatlá kolem Dennis Breen, nejapné vousy vystrčeny dopředu, a breptá
napravo i nalevo. Maličký Alf Bergan, oděný v taláru pikového esa, šlape mu
zprava i zleva na paty, až se smíchy prohýbá.)</span></p>

<p class="mlpprimarec"><span class="mlpznaktucne11b">ALF BERGAN</span>: <span class="mlpznakkurziva11b">(Posměšně ukazuje na reklamní tabuli.)</span> Ťu: Ťu.</p>

<p class="mlpprimarec"><span class="mlpznaktucne11b">PANÍ BREENOVÁ</span>: <span class="mlpznakkurziva11b">(K Bloomovi.)</span> Bylo tam dole veselo. <span class="mlpznakkurziva11b">(Po očku na něho zamžourá.) </span>Pročpak jste mi to
místečko nepolíbil a nevyléčil? Chuť jste měl.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Pohoršeně.)</span> Mollyina nejlepší kamarádka! Co vás
to napadlo!</p>

<p class="mlpprimarec"><span class="mlpznaktucne11b"><span class="calibre19">PANÍ BREENOVÁ</span></span><span class="calibre19">: <span class="mlpznakkurziva11b">(Masitý jazyk v zubech, hned by se cukrovala.)</span></span>
Chmchm. Odpověď zní citrón. Nemáte pro mě dárek?</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Suše.)</span> Košer. Bez masové konzervy něco domovu
chybí. Byl jsem na Lei. Paní Bandmanová Palmerová. Přední shakespearská
představitelka. Program jsem, bohužel, zahodil. Za rohem tam mají báječné
prasečí nožky. Sáhni si. <span class="mlpznakkurziva11b">(Na hlavě přišpendleny
tři dámské klobouky, objeví se Richie Goulding, všecek na jednu stranu prohnutý
pod černou aktovkou advokátní kanceláře Collis a Ward, na níž je vápnem
namalována lebka a zkřížené hnáty. Rozevře aktovku a ukáže, že v ní má plno
salámů, uzenáčů, tresek a škatulku s pilulkami.)</span></p>

<p class="mlpprimarec"><span class="mlpznaktucne11b">RICHIE</span>: Nejlepší
kvalita v celém Dub.</p>

<p class="mlpscenickepoznamkynekurziva"><span class="mlpznakkurziva11b">(Plešatý
Pat, patlavý peň, stojí na druhém chodníku, dělá z ubrousků mitry. Vyčkává, až
dočíháš.)</span></p>

<p class="mlpprimarec"><span class="mlpznaktucne11b">PAT</span>: <span class="mlpznakkurziva11b">(Vyskočí vpřed s nahnutým talířem přetékající omáčky.)</span>
Řízek s ledvinovou. Láhev ležáku. Hí hí hí. Počkej, až dočíhám.</p>

<p class="mlpprimarec"><span class="mlpznaktucne11b">RICHIE</span>: Pane na nebi.
To jsem jakživ nežral…</p>

<p class="mlpscenickepoznamkynekurziva"><span class="mlpznakkurziva11b">(Hlavu
sklopenou, zarytě se ubírá vpřed. Dovrávorá k němu dlaždič a nabere ho na
rozžhavené parohy vidloroha.)</span></p>

<p class="mlpprimarec"><span class="mlpznaktucne11b">RICHIE</span>: <span class="mlpznakkurziva11b">(Bolestí zaúpí a sáhne si na záda.)</span> Ach! Mé
ledví! Jsem vedví.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Ukáže prstem na dlaždice.)</span> Špeh. Neupozorňuj na
sebe. Nemám rád tupý dav. Nejdu za zábavou. Starosti mi táhnou hlavou.</p>

<p class="mlpprimarec"><span class="mlpznaktucne11b">PANÍ</span> <span class="mlpznaktucne11b">BREENOVÁ</span>: Svými kokrhy a bejkovinami jenom
balamutíte a šidíte lidi. </p>

<p class="mlpprimarec"><b class="calibre9">BLOOM</b>: Povím vám tajemství, jak to, že jsem tady.
Ale nesmíte to nikomu prozradit. Ani Molly. Mám pro to zvláštní důvod.</p>

<p class="mlpprimarec"><span class="mlpznaktucne11b">PANÍ BREENOVÁ</span>: <span class="mlpznakkurziva11b">(Zvědavostí celá pryč.)</span> Ani za nic.</p>

<p class="mlpprimarec"><span class="mlpznaktucne11b">BLOOM</span>: Pojďme dál. Ano?</p>

<p class="mlpprimarec"><span class="mlpznaktucne11b">PANÍ BREENOVÁ</span>: Pojďme.</p>

<p class="mlpscenickepoznamkynekurziva"><span class="mlpznakkurziva11b">(Kuplířka
kývne a nikdo si jí nevšimne. Bloom jde s paní Breenovou dál. Za nimi jde
jezevčík, žalostně kňučí, vrtí ocáskem.)</span></p>

<p class="mlpprimarec"><span class="mlpznaktucne11b">KUPLÍŘKA</span>: Ty obřezanče
židáckej!</p>

<p class="mlpprimarec"><span class="mlpznaktucne11b"><span class="calibre17">BLOOM</span></span><span class="calibre17">: <span class="mlpznakkurziva11b">(V prosném sportovním obleku, v klopě větévku zimolezu,
v módní</span></span><span class="mlpznakkurziva11b"> šamoa košili, s černobíle
pruhovanou kravatou na způsob svatoondřejského kříže, v bílých kamaších, přes
ruku prašný plášť, v <span class="calibre15">tříslově červených
střevících, dalekohled na řemínku, na hlavě šedý plstěný klobouk.)</span></span>
Jestlipak pamatujete tehdy dávno před lety zrovna po odstavení Mily, zvané
Marionetta, jak jsme se společně vypravili na dostihy do Fairyhousu, jestli se
nemýlím.</p>

<p class="mlpprimarec"><span class="mlpznaktucne11b">PANÍ BREENOVÁ</span>: <span class="mlpznakkurziva11b">(V bledě modrém elegantně ušitém kostýmu, na hlavě bílý
velurový klobouk a tylový závoj.)</span> Do Leopardstownu.</p>

<p class="mlpprimarec"><span class="mlpznaktucne11b">BLOOM</span>: Bodejť, do
Leopardstownu. A Molly vyhrála na tříročka jménem Animuk tři šilinky a domů
jsme pak jeli přes Foxrock tou starou jednospřežní bryčkou pro pět, vy jste jen
kvetla a na hlavě jste měla bílý velurový klobouček s krtčí obrubou, co vám
poradila koupit paní Hayesová, protože ho zlevnili na devatenáct šilinků
jedenáct penny, drátek a sametový cancour, o co, že vám to udělala schválně.</p>

<p class="mlpprimarec"><span class="mlpznaktucne11b">PANÍ BREENOVÁ</span>: Bodejť,
ta potvora jedna! Ani mi o ní nemluvte. Pěkná rádkyně!</p>

<p class="mlpprimarec"><span class="mlpznaktucne11b">BLOOM</span>: Však on vám
zdaleka tak neslušel jako ta hezounká etamínová toka s rajčím křídlem, kterou
jsem na vás tolik obdivoval, na mou duši, <span class="calibre17">vypadala
jste v ní přímo neodolatelně, škoda ji bylo ovšem zabíjet, vy ukrutnice,
takového drobečka se srdíčkem jako hrášek.</span></p>

<p class="mlpprimarec"><span class="mlpznaktucne11b">PANÍ BREENOVÁ</span>: <span class="mlpznakkurziva11b">(Štípne ho do paže a zafňuká.)</span> Ukrutná jsem
byla, a jak!</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Tiše, důvěrně, stále překotněji.) </span>A Molly jedla
chlebíček obložený hovězím na pepři z košíku paní Gallaherové. Měla sice
takové, co jí kavalírovali nebo kavírovali, ale její chování se mi vůbec nezamlouvalo.
Byla…</p>

<p class="mlpprimarec"><span class="mlpznaktucne11b">PANÍ BREENOVÁ</span>: Moc…</p>

<p class="mlpprimarec"><span class="mlpznaktucne11b">BLOOM</span>: Ano. A Molly se
smála tomu, jak Rogers a Červ O’Reilly u nějakého statku karikovali kohouta, a
Marcus Tertius Moses, obchodník s čajem, projel v kolesce kolem nás s dcerou,
říkali jí Tanečnice Mosesová, a pudlík, co ho chovala na klíně, se naparoval a vy
jste se mě ptala, jestli jsem někdy slyšel nebo četl nebo věděl nebo zjistil…</p>

<p class="mlpprimarec"><span class="mlpznaktucne11b">PANÍ BREENOVÁ</span>: <span class="mlpznakkurziva11b">(Horlivě.)</span> Ano, ano, ano, ano, ano, ano, ano.</p>

<p class="mlpscenickepoznamkynekurziva"><span class="mlpznakkurziva11b">(Vytratí se
od něho. Sledován kňučícím psem, jde dál k branám pekelným. V průjezdu nějaká
dopředu předkloněná a rozkročená ženská vstoje močí jako kráva. Před putykou
poslouchá tlupa pobudů svého předáka s přeraženým frňákem, jak jim chraplavě s
okrouhlým humorem něco vypráví. Dva z nich, bezrucí, se v mrzáckém pijanském zápase
rvou, strkají do sebe, vrčí.)</span></p>

<p class="mlpprimarec"><span class="mlpznaktucne11b">PŘEDÁK</span>: <span class="mlpznakkurziva11b">(Skrčí se, hlas má v rypáku přiškrcený.)</span> A když
potom Cairns z Beaver Street slezl z lešení, nic jinýho mu nezbylo, než to
udělat do kýblu ležáku, co tam na hoblovačkách čekal na Derwanovy štukatéry.</p>

<p class="mlpprimarec"><span class="mlpznaktucne11b">POBUDOVÉ</span>: <span class="mlpznakkurziva11b">(Chechtají se zaječími pysky.)</span> Kristapána.</p>

<p class="mlpscenickepoznamkynekurziva"><span class="mlpznakkurziva11b">(Barvou
zacákané klobouky se jim komíhají na hlavě. Celí umazaní od klihu a vápna svých
lóží</span>, <span class="mlpznakkurziva11b">bezrucí rejdí kolem něho.)</span></p>

<p class="mlpprimarec"><span class="mlpznaktucne11b">BLOOM</span>: Byla to náhoda.
Jim je to divné. Vůbec ne. Za bílého dne. Dál to nešlo. Nikde ženská naštěstí.</p>

<p class="mlpprimarec"><span class="mlpznaktucne11b">POBUDOVÉ</span>: Kristapána,
to se povedlo. Něco na laksírku, Kristapána, rovnou jim do ležáku.</p>

<p class="mlpscenickepoznamkynekurziva"><span class="mlpznakkurziva11b">(Bloom jde
kolem. Sprosté děvky, samotné, po dvou, v šále, rozcuchané pokřikují z uliček, ze
dveří, z nároží.)</span></p>

<p class="mlpprimarec"><span class="mlpznaktucne11b">DĚVKY</span>:</p>

<p class="mlpversedrama">Kampak, kampak, kacafírku?<br/>
Co dělá tvůj piškuntál?<br/>
Máš u sebe sirku?<br/>
Pojď, u mě ti ztvrdne.</p>

<p class="mlpscenickepoznamkynekurziva"><span class="mlpznakkurziva11b">(Prodírá se
marastem dál k osvětlené ulici. Otlučenou mosaznou troubou trčí z vlajících
okenních záclon gramofon. S dlaždičem a oběma červenokabátníky se ve stínu
handrkuje nějaká šenkýřka.)</span></p>

<p class="mlpprimarec"><span class="mlpznaktucne11b">DLAŽDIČ</span>: <span class="mlpznakkurziva11b">(Krkne.)</span> Kde je ta špelunka?</p>

<p class="mlpprimarec"><span class="mlpznaktucne11b">ŠENKÝŘKA</span>: Purdon
Street. Láhev piva za šilink. Slušná ženská.</p>

<p class="mlpprimarec"><span class="mlpznaktucne11b"><span class="calibre17">DLAŽDIČ</span></span><span class="calibre17">: <span class="mlpznakkurziva11b">(Popadne oba červenokabátníky a vrávorá s nimi vpřed.)</span>
Vzhůru, britská armádo.</span></p>

<p class="mlpprimarec"><span class="mlpznaktucne11b">VOJÍN CARR</span>: <span class="mlpznakkurziva11b">(Za jeho zády.)</span> Ten přebral.</p>

<p class="mlpprimarec"><span class="mlpznaktucne11b">VOJÍN COMPTON</span>: <span class="mlpznakkurziva11b">(Chechtá se.)</span> Až Pámbu brání!</p>

<p class="mlpprimarec"><span class="mlpznaktucne11b">VOJÍN CARR</span>: Kantýna v portobellských
kasárnách. Ptej se po Carrovi. Zkrátka po Carrovi.</p>

<p class="mlpprimarec"><span class="mlpznaktucne11b">DLAŽDIČ</span>: <span class="mlpznakkurziva11b">(Zahuláká.)</span> My hoši z Wexfordu.</p>

<p class="mlpprimarec"><span class="mlpznaktucne11b">VOJÍN COMPTON</span>: Jářku!
Jak šacuješ našeho seržant-majora?</p>

<p class="mlpprimarec"><span class="mlpznaktucne11b">VOJÍN CARR</span>: Bennetta?
Jsme nejlepší kamarádi. Bennettíka mám moc rád.</p>

<p class="mlpprimarec"><span class="mlpznaktucne11b">DLAŽDIČ</span>: <span class="mlpznakkurziva11b">(Huláká.)</span></p>

<p class="mlpversedrama">Drásavé okovy.<br/>
Vlast osvobodíme.</p>

<p class="mlpscenickepoznamkynekurziva"><span class="mlpznakkurziva11b">(Vrávorá
vpřed a vleče je s sebou. Bloom zůstane stát, neví kudy kam. Přiběhne pes,
jazyk vyplazený, popadá dech.)</span></p>

<p class="mlpprimarec"><span class="mlpznaktucne11b">BLOOM</span>: Tohle je tah
divokých hus. Vykřičené domy. Zmizeli bůhvíkam. Opilci drandí jak diví. Pěkná
čeládka. Kravál na Westland Row. S lístkem třetí třídy skočil do první. Přejel.
Vlak s lokomotivou vzadu. Třeba by mě odvezl do Malahidu nebo přes noc odsunul
na vedlejší kolej nebo se srazil. Může za to ta druhá láhev. První je pravá
míra. Nač ho sledují? Přece jen je z nich nejlepší. Nebýt toho, co jsem
zaslechl o paní Beaufoyové Purefoyvé, nebyl bych tam šel a setkal se s ním.
Kismet. Že on o ty peníze přijde! Tady mu je vyfouknou jako nic. Hauzírníci a kolovrátkáři
jsou na to machři. Co jim chybí? Jak nabyl, tak pozbyl. Nemít dost
duchapřítomnosti, byl by mě ten
chlapspojízdnýmelektrickýmvercajkemplanoucíjaganathou připravil o život. Jenže
pokaždé se člověk nezachrání. Přejít kolem Truelockova okna o chvilku později,
tak mě zastřelili. Těla nepřítomnost. Zato proletět mi kulka kabátem, byl bych
za leknutí dostal odškodné, pět set liber. Kdo to byl? Nějaký větroplach z kildarestreetského
klubu. Pámbu opatruj jeho hajného.</p>

<p class="mlpscenickepoznamkynekurziva"><span class="mlpznakkurziva11b">(Upřeně se
zahledí na zeď a čte na ní křídou načmárané povídání</span> Mokrý sen <span class="mlpznakkurziva11b">a falický znak.)</span></p>

<p class="mlpprimarecdalsiodstavce">Divná věc! V Kingstownu čmárala Molly v kupé
na zmrzlou tabulku. Co to je?</p>

<p class="mlpscenickepoznamkynekurziva"><span class="mlpznakkurziva11b">(V
osvětlených dveřích, v okenních rámech lelkují ženské figuríny a <span class="calibre17">pokuřují egyptky. Loudavými kulatými oválnými
prstenci se k němu táhne pach</span> nasládlého tabáku.)</span></p>

<p class="mlpscenickepoznamkynekurzivacxsplast"><span class="mlpznaktucne11b">PRSTENCE</span>:
Pamlsky jsou na mlsání. Pamlsky hříchu.</p>

<p class="mlpprimarec"><span class="mlpznaktucne11b">BLOOM</span>: Jsem nějak
polámaný. Jít dál, nebo se otočit? A co to jídlo? Sníst je a zamastit se jak
čuně? Já jsem trouba. Zbytečná útrata. O šilink a osm penny jsem se předal. <span class="mlpznakkurziva11b">(Studeným slintavým čumákem mu honicí pes mázne po ruce
a zavrtí ocasem.)</span> Divné, jak se za mnou táhnou. I to psisko dnes. Musí
se na ně promluvit. Mají rádi schůzky jako ženské. Tenhle smrdí jak tchoř. <span class="mlpznakkurziva11b">Chacun son goût.</span><a href="../Text/odysseus_012.html#_ftn236" title="" class="pcalibre1 pcalibre msofootnotereference calibre16" id="_ftnref236"><i class="calibre1">[236]</i></a> Třeba má
vzteklinu. Fido. Nějak nejistě se motá. Hodný pejsánek. Garryowen! <span class="mlpznakkurziva11b">(Vlčák se převrátí naznak, s necudným vrtěním žebrá
tlapami a vyplazuje dlouhý jazyk.)</span> Vliv prostředí. Dej a máš pokoj. Jen
když to nikdo. <span class="mlpznakkurziva11b">(Chlácholí ho a kradmým pytláckým
krokem couvá, až ho křepelák zatlačí do tmavého zasmrádlého kouta. Rozbalí
jeden balíček a chystá se vepřovou nožku nenápadně pohodit, potom si to
rozmyslí a ohmatá skopovou.) </span>Za tři penny je toho kus. Jenže ji držím v levé
ruce. Víc síly by to potřebovalo. Proč? Mám ji slabší, protože jí tolik nepoužívám.
Aťsi, přece to upustím. Dva šilinky a šest penny. <span class="mlpznakkurziva11b">(Nerad upustí nerozbalenou vepřovou a skopovou nožku.
Doga zabalené maso neobratně čuchá, s vrčením se jím cpe a chroustá kosti.
Mlčky, bděle k němu přistoupí dva strážníci v pelerínách. Něco si šeptají.)</span></p>

<p class="mlpprimarec"><span class="mlpznaktucne11b">STRÁŽNÍCI</span>: Bloom.
Blooma. Bloomovi. Blooma.</p>

<p class="mlpscenickepoznamkynekurziva"><span class="mlpznakkurziva11b">(Oba mu
položí ruku na rameno.)</span></p>

<p class="mlpprimarec"><span class="mlpznaktucne11b">PRVNÍ</span> <span class="mlpznaktucne11b">STRÁŽNÍK</span>: Dopaden při činu. Znečisťovati zakázáno.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Koktá.)</span> Já konám dobré skutky.</p>

<p class="mlpscenickepoznamkynekurziva"><span class="mlpznakkurziva11b">(Hejnem se
z bahna Liffey vznesou hladoví racci buřňáci, v zobácích preclík.)</span></p>

<p class="mlpprimarec"><span class="mlpznaktucne11b">RACCI</span>: On nám dau
pvecvík.</p>

<p class="mlpprimarec"><span class="mlpznaktucne11b">BLOOM</span>: Přítel člověka.
Vlídnost sama. Od malička k vlídnosti vedený.</p>

<p class="mlpscenickepoznamkynekurziva"><span class="mlpznakkurziva11b">(Ukáže
prstem. Bob Doran se skácí z vysoké nálevní stoličky a válí se po chroupajícím
křepelákovi.)</span></p>

<p class="mlpprimarec"><span class="mlpznaktucne11b">BOB DORAN</span>: Chundeláči.
Packu. Packu.</p>

<p class="mlpscenickepoznamkynekurziva"><span class="mlpznakkurziva11b">(Buldok zavrčí,
až se mu zátylek zježí, žvanec vepřového kloubu svírá stoličkami, z nichž mu
crčí pěnivé sliny. Bob Doran se mlčky vytratí do suterénu.)</span></p>

<p class="mlpprimarec"><span class="mlpznaktucne11b">DRUHÝ STRÁŽNÍK</span>: Spolek
na ochranu zvířat.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Nadšeně.)</span> Ušlechtilé dílo! Na haroldcroském
mostě jsem pokáral řidiče omnibusu za to, že týrá koně, který má od chomoutu
svrab. Vynadal mi za to jaksepatří. Jenže ono mrzlo a byla to poslední koňka.
Všechny historky z cirkusového života jsou mravně nejvýš závadné.</p>

<p class="mlpscenickepoznamkynekurziva"><span class="mlpznakkurziva11b">(Sinalý
vztekem, v krotitelskem obleku, démantové knoflíčky v náprsence, pokročí vpřed
signor Maffei, v ruce papírovou obruč, zkroucený kočárový bič a revolver
namířený na hltavého kanečníka.)</span></p>

<p class="mlpprimarec"><span class="mlpznaktucne11b"><span class="calibre17">SIGNOR MAFFEI</span></span><span class="calibre17">: <span class="mlpznakkurziva11b">(Se zlověstným úsměvem.)</span> Dámy a pánové, tady je
můj vzorně vychovaný ohař. Já jsem svým patentním bodcovým sedlem pro
masožravce ojezdil jankovitého vzpurníka Ajaxe. Uzlovitým bičíkem přes břicho.
Kladkostroj se škrtidlem zdeptá lva sebesveřepějšího, jako je takový <span class="mlpznakkurziva11b">Leo ferox,</span> libyjský lidožrout. Rozžhavené
páčidlo a jistá mast vtíraná na choulostivé místo nám dopomohla k Fritzovi z Amsterodamu,
myslící hyeně. <span class="mlpznakkurziva11b">(Blýskne očima.)</span> Mám v sobě
něco indického. Působím na ně jiskřivýma očima a třpytkami v náprsence. <span class="mlpznakkurziva11b">(S čaromocným úsměvem.)</span> A nyní vám představím
mademoiselle Ruby, chloubu manéže</span>.</p>

<p class="mlpprimarec"><span class="mlpznaktucne11b">PRVNÍ STRÁŽNÍK</span>: Pojďte
sem. Jméno a adresu.</p>

<p class="mlpprimarec"><span class="mlpznaktucne11b">BLOOM</span>: Ne a ne si
vzpomenout. Aha, už vím. <span class="mlpznakkurziva11b">(Sundá z hlavy
prvotřídní tvrďák a pozdraví.)</span> Dr. Bloom Leopold, zubní lékař. O von
Bloom pašovi jste jistě slyšeli. Mililónů nepočítaných. <span class="mlpznakkurziva11b">Donnerwetter! </span>Patří mu půl Rakouska. Egypt. Bratranec.</p>

<p class="mlpprimarec"><span class="mlpznaktucne11b">PRVNÍ STRÁŽNÍK</span>:
Dokázat.</p>

<p class="mlpscenickepoznamkynekurziva"><span class="mlpznakkurziva11b">(Zpod
kožené potní pásky vypadne Bloomovi cedulka.)</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(v černém fezu, v kádiovském fraku přepásaném zelenou
šerpou, v knoflíkové dírce falešný odznak Čestné legie, honem cedulku zvedne a předloží.)</span>
Račte dovolit. Klub pozemních a námořních důstojníků. Právní zastoupení:
advokátní kancelář Johna Henryho Mentona, Bachelor’s Walk č. 27.</p>

<p class="mlpprimarec"><span class="mlpznaktucne11b">PRVNÍ STRÁŽNÍK</span>: <span class="mlpznakkurziva11b">(Čte si.)</span> Jindra Kvitko. Bez stálého bydliště.
Trestuhodné okounění a tarasení provozu.</p>

<p class="mlpprimarec"><span class="mlpznaktucne11b">DRUHÝ STRÁŽNÍK</span>: Alibi.
Mějte se na pozoru.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Z náprsní kapsy u srdce vytáhne pomačkanou žlutou
květinu.)</span> To je ta květina. Dal mi ji nějaký člověk, kterého neznám
jménem. <span class="mlpznakkurziva11b">(Přesvědčivě.)</span> Znáte ten starý
vtip, růže kastilská. Bloom. Změněné jméno Virág. <span class="mlpznakkurziva11b">(Kradmo a důvěrně šeptá.)</span> My jsme totiž, pane
seržante, zasnoubeni. Vězí v tom žena. Milostná pletka. <span class="mlpznakkurziva11b">(Zlehka šťouchne druhého strážníka ramenem.)</span>
Spral to ďas. My švarní námořníci to jinak ani neumíme. To je tím stejnokrojem.
<span class="mlpznakkurziva11b">(Vážně spustí na prvního strážníka.)</span> Taky
na člověka nakonec čeká Waterloo. Rozhodně se u mě někdy zastavte a popijte
láhev burgunského. <span class="mlpznakkurziva11b">(Rozmarně k druhému
strážníkovi.)</span> Já vás s ní, pane inspektore, seznámím. Ona si dá říct.
Půjde to jedna dvě.</p>

<p class="mlpscenickepoznamkynekurziva"><span class="mlpznakkurziva11b">(Objeví se
někdo s tmavým, rtutí napuštěným obličejem a za ruku vede zahalenou postavu.)</span></p>

<p class="mlpprimarec"><span class="mlpznaktucne11b">TMAVÁ RTUŤ</span>: Hrad po něm
pase. Byl vypráskán z armády.</p>

<p class="mlpprimarec"><span class="mlpznaktucne11b">MARTA</span>: <span class="mlpznakkurziva11b">(V hustém závoji, na krku karmínovou ohlávku, v ruce</span>
Irskou dobu, <span class="mlpznakkurziva11b">vyčítavě na něho ukáže.) </span>Jindro!
Leopolde! Leopolde, Lionele, ty můj ztracený! Očisť mou pověst.</p>

<p class="mlpprimarec"><span class="mlpznaktucne11b">PRVNÍ STRÁŽNÍK</span>: <span class="mlpznakkurziva11b">(Stroze.)</span> Pojďte na komisařství.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Nasadí si klobouk a ucouvne, sáhne si na srdce,
zdvihne levou paži ohnutou v lokti a dá poznávací znamení zednáře druhého
stupně.)</span> Kdepak, ctihodný mistře, je to šlundra. Mýlka v osobě. Lyonská
pošta. Lesurques a Dubosc. Vzpomínáte si na Childsův případ bratrovraždy. My
medici. Že ho zabil sekerou. Jsem nevinně nařčen. Raděj ať jeden viník unikne,
než by jich devětadevadesát bylo nevinně odsouzeno.</p>

<p class="mlpprimarec"><span class="mlpznaktucne11b">MARTA</span>: <span class="mlpznakkurziva11b">(Štká za závojem.)</span> Porušení manželského slibu.
Vlastně se jmenuji Peggy Griffinová. Psal mi, že je nešťasten. Já to na tebe,
ty bezcitný svůdníku, povím bratrovi, on hraje v obraně za Bective.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Šušká pod rukou.)</span> Ona má v hlavě. Ta ženská je
podroušená. <span class="mlpznakkurziva11b">(Nezřetelně zašeptá propustné heslo
Efraimských.)</span> Chčibrolet.</p>

<p class="mlpprimarec"><span class="mlpznaktucne11b">DRUHÝ STRÁŽNÍK</span>: <span class="mlpznakkurziva11b">(Se slzami v očích, k Bloomovi.)</span> Že se
nestydíte.</p>

<p class="mlpprimarec"><span class="mlpznaktucne11b">BLOOM</span>: Páni porotci,
dovolte, ať vám to vyložím. Je to pustá lež. Nikdo mě nechápe. Dělají ze mě
obětního skopce. Jsem řádný ženáč <span class="calibre17">bezúhonné
pověsti. Bydlím v Eccles Street. Má žena, já jsem dcera</span> znamenitého
velitele, chrabrého sekáče, jakpak se to říká, generálmajora Briana Tweedyho,
jednoho z těch britských válečníků, kteří nám vyhrávali bitvy. Majorem byl
jmenován za hrdinnou obranu Rorke’s Driftu.</p>

<p class="mlpprimarec"><span class="mlpznaktucne11b">PRVNÍ STRÁŽNÍK</span>: Pluk?</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Obrátí se ke galérii.)</span> Královský dublinský, sůl
země, hoši známí po celém světě. Jak se mi zdá, vidím tam mezi vámi bývalé
kamarády z vojny. Královští dublinští fyzilíři. Spolu s městskou policií
strážci našich domovů, nejsrdnatější chlapíci a tělesně nejzdatnější moníci, jací
slouží našemu panovníkovi.</p>

<p class="mlpprimarec"><span class="mlpznaktucne11b">HLAS</span>: Ty přeběhlíku. Ať
žijí Burové! Kdopak tupil Chamberlaina?</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Položí prvnímu strážníkovi ruku na rameno.)</span> Můj
děda byl taky smírčím soudcem. Jsem prosím každým coulem stejný Brit jako vy.
Za krále a vlast jsem jako voják bojoval pod velením generála Gougha, toho, co
stojí v parku, a u Spion Kopu a Bloemfonteinu jsem byl raněn a citován v rozkazech.
Co je v bělošských silách, to jsem vykonal. <span class="mlpznakkurziva11b">(S klidným
srdcem.)</span> Jim Bludso. Drž ji přídí u břehu.</p>

<p class="mlpprimarec"><span class="mlpznaktucne11b">PRVNÍ STRÁŽNÍK</span>:
Povolání nebo zaměstnání.</p>

<p class="mlpprimarec"><span class="mlpznaktucne11b">BLOOM</span>: Inu, dělám do
literatury. Literát a novinář. Zrovna vydávám sbírku vyznamenaných povídek,
kterou jsem vymyslil, něco, co tady ještě nebylo. Mám styky s britskými a irskými
časopisy. Brnkněte…</p>

<p class="mlpscenickepoznamkynekurziva"><span class="mlpznakkurziva11b">(Trhavě
vyrazí Myles Crawford, brk v zubech. Ve svatozáři slamáku mu plane fialový
frňák. V jedné ruce komíhá růžencem španělské cibule, druhou si přidržuje k uchu
telefonní sluchátko.)</span></p>

<p class="mlpprimarec"><span class="mlpznaktucne11b">MYLES CRAWFORD</span>: <span class="mlpznakkurziva11b">(Kohoutí lalůčky se mu pohupují.)</span> Haló,
sedmdesát sedm osm čtyři. Haló. Tady <span class="mlpznakkurziva11b">Svobodářský
pisoár</span> a <span class="mlpznakkurziva11b">Týdenní vytíradlo.</span> My
ochromíme Evropu. Kdo tam? Blukdo? Kdo to píše? Bloom? <span class="mlpznakkurziva11b">(U lavice svědků stojí sinalý pan Philip Beaufoy v bezvadném
ranním úboru, z kapsičky u kabátu čouhá cípek kapesníku, levandulové kalhoty a puky
a lakýrky. Drží velikánskou aktovku s cedulkou</span> Matchamovy mistrovské
kousky.)</p>

<p class="mlpprimarec"><span class="mlpznaktucne11b">BEAUFOY</span>: <span class="mlpznakkurziva11b">(Mačká ze sebe.)</span> Kdepak, to nejste, co já vím,
vůbec ne. Nic takového. Slušný člověk, takový, který má v sobě kus slušnosti, by
se k takovému hnusnému jednání nepropůjčil. Pěkný ptáček, pane soudce.
Plagiátor. Úlisný podvodník, který se vydává za literáta. Z vrozené sprostoty
mi očividně vykradl nejúspěšnější knihy, přímo skvělá díla, pravé skvosty,
jejich milostným pasážím nechybí věrohodnost. Beaufoyovy knihy o lásce a bohatství,
které vy, ctihodný soudce, jistě dobře znáte, jsou oblíbené v celém království.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Klopí hlavu a mumlá.)</span> Když dovolíte, měl bych námitky
jedině proti tomu místu o smavé čarodějce, jak mu ruku v ruce…</p>

<p class="mlpprimarec"><span class="mlpznaktucne11b">BEAUFOY</span>: <span class="mlpznakkurziva11b">(Ret pohrdlivě ohnutý, usmívá se na soud.)</span> Vy
osle jeden! Na takovou hovadskou zrůdu nemám dosti slov. Zbytečně byste se v tom
směru znepokojoval. Je tady přítomen můj literární zástupce pan J. B. Pinker.
Jak, ctihodný soudce, předpokládám, dostaneme obvyklé svědecké, ano? Hodně
peněz už nás stál ten prožluklý šmok, ta straka remešská, vždyť on ani
univerzitu nevychodil.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Nezřetelně.)</span> Univerzitu života. Nekrásné umění.</p>

<p class="mlpprimarec"><span class="mlpznaktucne11b">BEAUFOY</span>: <span class="mlpznakkurziva11b">(Zahuláká.)</span> Prachsprostá lež, sami vidíte, jaký
je ten chlap mravní zpustlík. <span class="mlpznakkurziva11b">(Podá aktovku.)</span>
Tady je, ctihodný soudce, osvědčující důkaz, <span class="mlpznakkurziva11b">corpus
delicti,</span> ukázka mého zralého díla, zpotvořená znamením šelmy.</p>

<p class="mlpprimarec"><span class="mlpznaktucne11b">HLAS Z GALÉRIE</span>:</p>

<p class="mlpversedrama">Mojžíšek, židovský král,<br/>
žurnálem se vytíral.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Troufale.)</span> Trochu moc.</p>

<p class="mlpprimarec"><span class="mlpznaktucne11b">BEAUFOY</span>: Vy mizero! V koňském
plavisku by vás měli vymáchat, vy lumpe jeden! <span class="mlpznakkurziva11b">(K
soudu.) </span>Jen se podívejte na soukromí toho chlapa! Vede čtverý život! Na
ulici anděl a doma čert. Před ženami se o něm nesluší mluvit. Arcipletichář
naší doby.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(K soudu.)</span> Jak to, že on, starý mládenec…</p>

<p class="mlpprimarec"><span class="mlpznaktucne11b">PRVNÍ STRÁŽNÍK</span>: Král
versus Bloom. Zavolejte Driscollovou.</p>

<p class="mlpprimarec"><span class="mlpznaktucne11b">UVÁDĚČ</span>: Mary
Driscollová, kuchyňská děvečka.</p>

<p class="mlpscenickepoznamkynekurziva"><span class="mlpznakkurziva11b">(Objeví se
ušmudlaná služka Mary Driscollová. Na lokti má viset kýbl, v ruce drzí rejžák.)</span></p>

<p class="mlpprimarec"><span class="mlpznaktucne11b">DRUHÝ STRÁŽNÍK</span>: Už zase
jedna! Taky patříte k těm nešťastnicím?</p>

<p class="mlpprimarec"><span class="mlpznaktucne11b">MARY DRISCOLLOVÁ</span>: <span class="mlpznakkurziva11b">(Rozhořčeně.)</span> Zkažená nejsem. Mám řádnou pověst
a na posledním místě jsem vydržela čtyři měsíce. Služba byla dobrá; šest liber
ročně a přídavky a v pátek volno, a musela jsem odejít, protože si dovoloval.</p>

<p class="mlpprimarec"><span class="mlpznaktucne11b">PRVNÍ STRÁŽNÍK</span>: Z čeho
ho obviňujete?</p>

<p class="mlpprimarec"><span class="mlpznaktucne11b">MARY DRISCOLLOVÁ</span>: Dělal
mi návrhy, ale chudá nechudá, já na sebe držím.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Na sobě má domácí cibelínovou kazajku, flanelové
kalhoty, trepky, neholený, mírně rozcuchaný.)</span> Choval jsem se k tobě
šetrně! Dal jsem ti na památku elegantní smaragdové podvazky, pro tebe až moc
nóbl. Neopatrně jsem se tě zastal, když jsi byla obviněna z drobných krádeží.
Všeho s mírou. Hraj poctivě.</p>

<p class="mlpprimarec"><span class="mlpznaktucne11b">MARY DRISCOLLOVÁ</span>: <span class="mlpznakkurziva11b">(Rozčileně.)</span> Jako je Pámbu nade mnou, já jsem na
ty ústřice ani nemákla.</p>

<p class="mlpprimarec"><span class="mlpznaktucne11b">PRVNÍ STRÁŽNÍK</span>: O jaký
přestupek to jde? Stalo se něco?</p>

<p class="mlpprimarec"><span class="mlpznaktucne11b">MARY DRISCOLLOVÁ</span>:
Jednou ráno ke mně, pane předsedo, vpadl vzadu do komůrky, když odešla paní
nakupovat, že abych mu dala spínací špendlík. Mačkal mě, až jsem z toho měla
čtyři modřiny. A šahal mi pod sukně.</p>

<p class="mlpprimarec"><span class="mlpznaktucne11b">BLOOM</span>: Ona zas proti
mně zaútočila.</p>

<p class="mlpprimarec"><span class="mlpznaktucne11b">MARY DRISCOLLOVÁ</span>: <span class="mlpznakkurziva11b">(Pohrdavě.)</span> Však jsem si řekla, že je rejžáku na
něho škoda, taky že jo. Vytýkala jsem mu to, pane předsedo, a on povídal:
Nikomu ani muk.</p>

<p class="mlpscenickepoznamkynekurziva"><span class="mlpznakkurziva11b">(Všeobecný
smích.)</span></p>

<p class="mlpprimarec"><span class="mlpznaktucne11b">GEORGES FOTTRELL</span>: <span class="mlpznakkurziva11b">(Soudní písař, ryčně.)</span> Klid v soudní dvoraně.
Obžalovaný učiní nepravdivé prohlášení.</p>

<p class="mlpscenickepoznamkycxspfirst">(Bloom s rozkvetlým leknínem v ruce
pronese obhajobu a spustí delší nesrozumitelnou řeč. Soud hned uslyší, co jeho
obhájce v dojemné řeči porotě poví. Je nadobro vyřízený a zdeptaný, lze-li tak
říci, za černou ovci ocejchovaný, hodlá se napravit, čiře sestersky se
rozpomenout na minulost a jakožto čiře domácký tvor se vrátit k přírodě.
Narodil se v sedmém měsíci a pečlivě ho vypěstovala a vypiplala stará
polehávající matka. Jako chybující otec se snad dopustil poklesků, obrátí však
nový list, a když došel až k pranýři, v podvečer svých dnů povede domácký
život, produševnělý láskyplným prostředím dmoucí se hrudi rodiny. Jako naturalizovaný
Brit viděl tento letní večer ze strojvůdcovské lokomotivní budky pobočné trati
déšť byl na spadnutí takřka mžikové obrázky jak za okny ladných dublinských i předměstských
domů pozoroval výjevy přímo venkovského blaha lepší vlasti na stěnách
Dockerellovy tapety tucet za šilink a devět penny, nevinná britská pacholátka
se žvatlavě modlila k Jezulátku, studentíci se potýkali se svými úkoly, vzorné
slečny hrály na fortepiano nebo zas kolem praskajícího vánočního polena všichni
odříkávali rodinný růženec, zatímco se po zelených pěšinách i klikatých
chodnících procházeli děvy a mládenci za zvuků varhanově laděné kovově ztužené
harmoniky Británie se čtyřmi rejstříky a dvanácterými měchy, prodej pod cenou,
nejvýhodnější koupě, jaká kdy…)</p>

<p class="mlpscenickepoznamkycxsplast">(Znovu se rozlehne smích. Bloom
nesrozumitelně blábolí. Zpravodajové si stěžují, že neslyší.)</p>

<p class="mlpprimarec"><span class="mlpznaktucne11b">KRASOPISCI A TĚSNOPISCI</span>:
<span class="mlpznakkurziva11b">(Aniž zvednou od sešitů hlavu.)</span> Zujte mu
boty.</p>

<p class="mlpprimarec"><span class="mlpznaktucne11b">PROFESOR MACHUGH</span>: <span class="mlpznakkurziva11b">(Od novinářského stolku, kašle a křičí.)</span> Tak to,
člověče, vykašli, kousek po kousku.</p>

<p class="mlpscenickepoznamkynekurzivacxspfirst"><span class="mlpznakkurziva11b"><span class="calibre17">(Křížový výslech ohledně Blooma a kýblu pokračuje.
Důkladný kýbl. Bloom</span> sám. Bolení břicha. V Beaver Street. Střevní křeče,
bodejť. Moc zle. Štukatérský kýbl. Nohy mu od chůze zdřevěněly. Bylo mu
nesnesitelně špatně. Div duši nevypustil. Kolem poledne. Šlo o život. Ano,
trochu špenátu. Kritická chvíle. Do kýblu se nepodíval. Nikdo. Ředina. Ne
docela. Starým číslem</span> Delikates.)</p>

<p class="mlpscenickepoznamkynekurzivacxsplast"><span class="mlpznakkurziva11b"><span class="calibre19">(Řev a hvízdání. Bloom v rozedraném šosáku,
zašplíchaném od vápna, šikmo na hlavě pomačkaný cylindr, na nose náplast, mluví
nesrozumitelně.)</span></span></p>

<p class="mlpprimarec"><span class="mlpznaktucne11b">J. J. O’MOLLOY</span>: <span class="mlpznakkurziva11b">(V advokátské šedé paruce a v taláru, dotčeně se
ohrazuje.)</span> Sem nepatří nepřístojné úštěpky na úkor chybujícího tvora,
zmoženého alkoholem. Nejsme tady v medvědinci ani na oxfordských majáles, jen
žádný paskvil soudního řízení. Můj klient je pouhé robě, ubohý přistěhovalec z ciziny,
který jako černý pasažér začínal od píky a hledí poctivě vydělávat. Toho
zveličeného přestupku se dopustil z dědičné střídavé pomatenosti, vyvolané
halucinací, neboť důvěrnosti toho rázu jako ta, kterou se provinil, <span class="calibre17">jsou v klientově otčině, v zemi faraónů, dovoleny.
<span class="mlpznakkurziva11b">Prima facie,</span></span><a href="../Text/odysseus_012.html#_ftn237" title="" class="pcalibre1 pcalibre msofootnotereference calibre21" id="_ftnref237"><i class="calibre1">[237]</i></a><span class="calibre17"> říkám vám, že mu nešlo o hříšné obcování. K důvěrnému
styku nedošlo a přestupek předestřený Driscollovou, že jí ukládal o ctnost</span>,
se neopakoval. Zvlášť si všimnu atavismu. V rodině mého klienta se vyskytly
případy ztroskotání a náměsíčnictví. Kdyby mohl obžalovaný mluvit, zvěst počal
by, že se zvláštnější v žádné knize nevypráví. On sám, ctihodný soudce, je
tělesná troska, má ševcovský hrudník souchotináře. Tvrdí, že je mongolského
původu a za své činy neodpovídá. Zkrátka praštěný.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Naboso, hrudník vpadlý, v laskarské kazajce a kalhotách,
prsty na nohou rozpačitě skrčeny, rozevře krtčí očka, vyjeveně se rozhlíží a zvolna
si mne rukou čelo. Po námořnicku si popotáhne opasek a pozdraví soud orientální
poklonou, palcem namíří k nebi.)</span> Ten shůly vám dej doblý večel. <span class="mlpznakkurziva11b">(Zpěvavě odříkává.)</span></p>

<p class="mlpversedrama">Večel lobátka<br/>
mají nožku z plasátka<br/>
za dva gloše.</p>

<p class="msotoc"><span class="mlpznakkurziva11b"><span class="calibre11">(Hulákají,
až ho přehluší.)</span></span></p>

<p class="mlpprimarec"><span class="mlpznaktucne11b">J. J. O’MOLLOY</span>: <span class="mlpznakkurziva11b">(Oboří se na obecenstvo.)</span> Je to nerovný boj
jednoho proti všem. Hrom a peklo, od smečky psů a chechtavých hyen si nenechám
klienta ukřičet a umlčet. Mojžíšský zákoník zrušil zákon džungle. Říkám, a říkám
to důrazně, aniž jakkoli předbíhám rozsudku, obžalovaný nespáchal promyšlený čin
a žalobkyně neutrpěla újmu. Obviněný se k té osůbce choval jako k vlastní
dceři. <span class="mlpznakkurziva11b">(Bloom uchopí J. J. O’Molloyovu ruku a zdvihne
si ji ke rtům.)</span> Na vyvrácení obžaloby předvolávám svědky a nevývratně
dokážu, že už tady zas řádí pokoutní síla. Když si nevíš rady, zažaluj Blooma.
Můj klient, od přírody nesmělý, by rozhodně nespáchal <span class="calibre17">nepřístojnost, nad kterou by se uražená cudnost mohla pobouřit, a také</span>
by nehodil kamenem po padlé dívce, na níž ukojil chtíč nějaký ničema a tak ji
přivedl do neštěstí. Rád jedná zpříma. Co znám lidi, je on ze všech
nejšetrnější. Zrovna je na tom špatně následkem hypotéky, která mu až v daleké
Malé Asii vázne na rozsáhlém pozemku v Agendath Netaimu, jehož světelné obrazy
vám hned promítnou. <span class="mlpznakkurziva11b">(K Bloomovi.)</span> Radím
vám, abyste se slušně vyrovnal.</p>

<p class="mlpprimarec"><span class="mlpznaktucne11b">BLOOM</span>: Penny z libry.</p>

<p class="mlpscenickepoznamkynekurziva"><span class="mlpznakkurziva11b">(Na stěnu
se promítne fata morgána Kinnerethského jezera s rozplizlým dobytkem, pasoucím
se v stříbrném vedru. Na galérii vstane albín s lasiččíma očima, na sobě
modráky, Moses Dlugacz, v jedné ruce drží pomeranč, citrón a vepřovou
ledvinku.)</span></p>

<p class="mlpprimarec"><span class="mlpznaktucne11b">DLUGACZ</span>: <span class="mlpznakkurziva11b">(Chraplavě.)</span> Bleibtreustrasse, Berlín, W. 13.</p>

<p class="msotoc"><span class="mlpznakkurziva11b"><span class="calibre11">(J.
J. O’Molloy vystoupí na úzkou sloupovou patku a smrtelně vážně se drží za
výložek taláru. Obličej se mu protáhne, zesiná, zvousatí, oči vpadnou, vyskočí
mu souchotinářské skvrny a horečné lícní kosti Johna F. Taylora. K ústům si
přiloží kapesník a zkoumá vychrlený proud růžové krve.)</span></span></p>

<p class="mlpprimarec"><span class="mlpznaktucne11b">J. J. O’MOLLOY</span>: <span class="mlpznakkurziva11b">(Téměř bezhlesně.)</span> Promiňte, jsem silně
nastydlý, zrovna jsem vstal z lůžka. Několik případných slov. <span class="mlpznakkurziva11b">(Vezme na <span class="calibre17">sebe ptačí
hlavu, liščí knír a chobotí výřečnost Seymoura Bushe.)</span></span><span class="calibre17"> Když</span> se pak vezme knížka otevřená z ruky
anděla ačli něco oduševnělého a oduševňujícího nyvou hrudí započatého zaslouží
žít jářku propusťte obviněného pro nedostatek důkazů. <span class="mlpznakkurziva11b">(Soudu je doručen lístek, na němž je něco načmáráno.)</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(V dvorním úboru.)</span> Mohu předložit skvělá
vysvědčení. Firma Callan, Coleman. Pan Rozšafa Hely, smírčí soudce. Můj někdejší
šéf Joe Cuffe. Pan V. B. Dillon, bývalý dublinský purkmistr. Pohyboval jsem se
v čarovných kruzích nejvyšší… Mezi královnami dublinské společnosti. <span class="mlpznakkurziva11b">(Nonšalantně.)</span> Dnes odpoledne jsem se v místokrálovském
letohrádku při levée bavil se starými kamarády, královským hvězdářem sirem
Robertem a lady Ballovou. Sire Bertíku, povídám…</p>

<p class="mlpprimarec"><span class="mlpznaktucne11b">PANÍ YELVERTON BARRYOVÁ</span>:
<span class="mlpznakkurziva11b">(V opálových plesových šatech s hlubokým
výstřihem, slonově žluté rukavice po loket, prošívaný cihlově červený dolmánek
lemovaný sobolinou, ve vlasech hřeben z briliantů a rajčí chochol.)</span>
Zatkněte ho, pane strážníku. Můj muž byl na munsterském soudním zasedání v severním
obvodu Tipperary a on mi učňovsky šikmým písmem napsal anonymní dopisy
podepsané Jakub Metlomil. Když jsem v Královském divadle na slavnostním
představení <span class="mlpznakkurziva11b">La Cigale</span> seděla v lóži, viděl
prý z bidýlka nedostižná jablíčka mých ňader. Nadobro jsem ho prý rozpálila.
Neslušně na mně loudil, abych se s ním příští čtvrtek ve 4 h odpoledne
dublinského času zapomněla. Navrhoval, že mi poštou pošle román <span class="mlpznakkurziva11b">Dívka s trojí šněrovačkou,</span> který napsal Monsieur
Paul de Kock.</p>

<p class="mlpprimarec"><span class="mlpznaktucne11b">PANÍ BELLINGHAMOVÁ</span>: <span class="mlpznakkurziva11b">(V čapce a v králičím kožíšku, po ústa zachumlaná,
vystoupí z krytého kočáru a želvovým lorňonem, vyndaným z velikánského
vačicového rukávníku, se zkoumavě zadívá.)</span> Mně taky. Ano, myslím, že je
to zrovna ten šupák. Protože on mi před domem sira Thornleyho Stokera zabouchl
kočárová dvířka jednou v plískanici, jak v únoru devadesát tři uhodily takové
mrazy, že mi zamrzla i mřížka odtokové roury ve vaně a záklopka u nádržky.
Potom mi do dopisu přiložil kvítek protěže, na mou počest prý utržený na
výšinách. Dala jsem si ho od znalce botaniky prozkoumat a on mě poučil, že je
to květ bramboru domácího, uzmutý z pařeniště vzorného statku.</p>

<p class="mlpprimarec"><span class="mlpznaktucne11b">PANÍ BARRYOVÁ</span>: Hanba
mu!</p>

<p class="mlpscenickepoznamkynekurziva"><span class="mlpznakkurziva11b">(Dopředu se
vyvalí hlouček cour a trhanů.)</span></p>

<p class="mlpprimarec"><span class="mlpznaktucne11b">COURY A TRHANI</span>: <span class="mlpznakkurziva11b">(Zavřeští.)</span> Chyťte zloděje! Hr na Modrovousa!
Sláva Icíku Mojžíškovi!</p>

<p class="mlpprimarec"><span class="mlpznaktucne11b">DRUHÝ STRÁŽNÍK</span>: <span class="mlpznakkurziva11b">(Vytáhne pouta.)</span> Tady jsou želízka.</p>

<p class="mlpprimarec"><span class="mlpznaktucne11b">PANÍ BELLINGHAMOVÁ</span>: V dopisech
psaných několikerým rukopisem mi chlípně pochleboval, že jsem Venuše v kožešině,
a jak prý je mu líto mého kočího Balmera, vystrčeného na mráz, a jedním dechem
zas, jak prý mu závidí, že nosí klapky na uších a rounatý ovčí kožíšek a bývá
mi tak blizoučko, když stojí za mým křeslem <span class="calibre17">v
mé livreji s bellinghamským erbovým znakem, rovně uťatou, zlatě krumplovanou
jelení hlavou v černém poli. Nezřízeně velebil</span> mé dolní končetiny, má
pevná lýtka v hedvábných, k prasknutí naditých punčochách, a žhavě opěvoval mé
další skryté poklady ve vzácných krajkách, které prý si dovede v duchu
vykouzlit. Ponoukal mě, ponoukání je prý jeho životním úkolem, ať poskvrním
manželské lože a při nejbližší příležitosti s ním zcizoložím.</p>

<p class="mlpprimarec"><span class="mlpznaktucne11b">BARONESA TALBOYOVÁ</span>: <span class="mlpznakkurziva11b">(V amazonském úboru, v tvrďáku, v jezdeckých botách s ostruhami,
v rumělkové kamizole, v hnědavých mušketýrských jelenicích s vyšívanou
manžetou, v ruce přehozenou vlečku a bičík, jímž si neustále pošlehává
holínky.)</span> Mě taky. Protože on mě ve Fénixově parku na zápase Celé Irsko
proti Ostatnímu Irsku viděl na pólovém hřišti. Oči mi líbezně zářily, to vím,
při pohledu na kapitány Sloggera Dennehyho od inniskillinských dragounů, jak na
svém oblíbeném jednoročku Kentaurovi vyhrává závěrečný čakar. Zpoza drožky mě
tenhle plebejský donchuán zpozoroval a v dvojité obálce mi poslal oplzlou, pro
dámu urážlivou fotografii, jaké se po setmění prodávají na pařížských
bulvárech. Mám ji doposud. Je na ní polonahá seňorita, křehká a roztomilá
(podle jeho skálopevného ujištění vlastní žena, jak si ji sám podle skutečnosti
vyfotografoval), jak neřádně obcuje se <span class="calibre17">svalnatým
torerem, zřejmě nějakým halamou. Ponoukal mě, abych to udělala taky, abych se
zahazovala a hřešila s posádkovými důstojníky. Žadonil, abych jeho dopis
nepřístojně zmazala, jako abych jak náleží zřezala, abych si ho osedlala a ojezdila,
abych ho surově zešlehala bičem.</span></p>

<p class="mlpprimarec"><span class="mlpznaktucne11b">PANÍ BELLINGHAMOVÁ</span>: Mě
taky.</p>

<p class="mlpprimarec"><span class="mlpznaktucne11b">PANÍ BERRYOVÁ</span>: Mě taky.</p>

<p class="mlpscenickepoznamkynekurziva"><span class="mlpznakkurziva11b">(Několik
dublinských nóbl paniček podává neslušné dopisy, které jim Bloom napsal.)</span></p>

<p class="mlpprimarec"><span class="mlpznaktucne11b">BARONESA TALBOYOVÁ</span>: <span class="mlpznakkurziva11b">(Náhle zachvácena náhlým vztekem dupne, až jí ostruhy zabřinkají.)</span>
To udělám, jak je Pánbůh nade mnou. Já tomu psovi zbabělému naložím, co se do
něho vejde. Zaživa mu kůži stáhnu.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Mhouří oči a nedočkavě se tetelí.)</span> Tady? <span class="mlpznakkurziva11b">(Schoulí se.)</span> Už zase? <span class="mlpznakkurziva11b">(Bez dechu leze po zemi.)</span> Nebezpečí mám rád.</p>

<p class="mlpprimarec"><span class="mlpznaktucne11b">BARONESA TALBOYOVÁ</span>: To
je dobře. Já ti zasolím. Zatančíš si skočnou.</p>

<p class="mlpprimarec"><span class="mlpznaktucne11b">PANÍ BELLINGHAMOVÁ</span>:
Vyprašte mu zadek, tomu drzounovi. Až mu na něm hvězdy a pruhy vyskočí.</p>

<p class="mlpprimarec"><span class="mlpznaktucne11b">PANÍ BARRYOVÁ</span>: Hanba!
To mu neprojde. Ženáč!</p>

<p class="mlpprimarec"><span class="mlpznaktucne11b">BLOOM</span>: Těch lidí! Měl
jsem na mysli jen bití jako takové. Pálivé trnutí bez výronu. Rafinované bití
metlou na zvýšení krevního oběhu.</p>

<p class="mlpprimarec"><span class="mlpznaktucne11b">BARONESA TALBOYOVÁ</span>: <span class="mlpznakkurziva11b">(Uštěpačně se zachechtá.)</span> Vážně, panáčku?
Přisámbůh, to budeš koukat, až dostaneš nemilosrdný pardus, o jakém se ti
nezdálo. K zuřivosti jsi ve mně rozlítil dřímající tygřici.</p>

<p class="mlpprimarec"><span class="mlpznaktucne11b">PANÍ BELLINGHAMOVÁ</span>: <span class="mlpznakkurziva11b">(Pomstychtivě odhodí rukávník i lorňon.)</span> Jenom
ho, Haničko, prožeň. Dej mu co proto. Nalupej mu, spratkovi, až bude mít duši
na jazyku. Devítiocasou kočkou. Vymiškuj ho! Zaživa ho rozpitvej.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Třese se, krčí, psovsky poníženě spíná ruce.)</span>
Ach, to je mi zima. Ach, celý se klepu. To jen kvůli vaší luzné kráse.
Odpusťte, odpusťte. Kismet. Pusťte mě jeste tentokrát. <span class="mlpznakkurziva11b">(Nastavuje druhou líc.)</span></p>

<p class="mlpprimarec"><span class="mlpznaktucne11b">PANÍ BARRYOVÁ</span>: <span class="mlpznakkurziva11b">(Přísně.)</span> Jen to ne, paní Talboyová. Pořádné
pokárání by zasloužil.</p>

<p class="mlpprimarec"><b class="calibre9">BARONESA TALBOYOVÁ</b>: <span class="mlpznakkurziva11b">(Násilně
si rozepne shrnovací rukavici.)</span> Ani mě to nenapadne. Ještě byl štěně a už
z něho bylo čuně! Mně si troufne napsat! Na ulici ho ztřískám, až bude samá
modřina. Po samé kolečko do něho ostruhy zaryju. Je to známý paroháč. <span class="mlpznakkurziva11b">(Vztekle švihne loveckým bičíkem.)</span> Stáhněte mu
kalhoty, už ať to je. Pojď panáčku! Honem! Mám začít?</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Rozechvěně, chystá se uposlechnout.)</span> To je
teploučko.</p>

<p class="mlpscenickepoznamkynekurziva"><span class="mlpznakkurziva11b">(Kolem jde
s tlupou kamelotů střapatý Davy Stephens.)</span></p>

<p class="mlpprimarec"><span class="mlpznaktucne11b">DAVY STEPHENS</span>: <span class="mlpznakkurziva11b">Posel Božského Srdce</span> a <span class="mlpznakkurziva11b">Večerní telegraf</span> s přílohou na svátek svatého
Patrika. Jsou v něm nové adresy všech dublinských paroháčů.</p>

<p class="mlpscenickepoznamkynekurziva"><span class="mlpznakkurziva11b">(Veledůstojný
kanovník O’Hanlon v brokátovém pluviálu pozdvihuje a vystavuje mramorové
hodiny. Hluboce se před ním klanějící otec Conroy a důstojný otec John Hughes,
T. J.)</span></p>

<p class="mlpprimarec"><span class="mlpznaktucne11b">HODINY</span>: <span class="mlpznakkurziva11b">(Rozevřou dvířka.)</span></p>

<p class="mlpversedrama">Kuku<br/>
Kuku<br/>
Kuku</p>

<p class="mlpprimarec"><span class="mlpznakkurziva11b">(Je slyšet cinkot mosazných
ložních plíšků.)</span></p>

<p class="mlpprimarec"><span class="mlpznaktucne11b">PLÍŠKY</span>: Dzin,
Dzinadzina, Dzindzin.</p>

<p class="mlpscenickepoznamkynekurziva"><span class="mlpznakkurziva11b">(Mlžná
kulisa se svine a naráz se v lavici svědků objeví obličej Martina Cunninghama, o
cylindr ováného předsedy poroty, Jacka Powera, Šimona Dedala, Toma Kemana, Neda
Lamberta, Johna Henryho Mentona, Mylese Crawforda, Lenehana, Paddyho Leonarda,
Čmuchala Flynna, M’Coye a rysů prostý obličej Nejmenovaného.)</span></p>

<p class="mlpprimarec"><span class="mlpznaktucne11b">NEJMENOVANÝ</span>: Jízda na
holém hřbetě. Váha podle stáří. Hrome, on ji zorganizoval.</p>

<p class="mlpprimarec"><span class="mlpznaktucne11b">POROTCI</span>: <span class="mlpznakkurziva11b">(Všichni se hlavou otočí po hlase.)</span> Opravdu?</p>

<p class="mlpprimarec"><span class="mlpznaktucne11b">NEJMENOVANÝ</span>: <span class="mlpznakkurziva11b">(Zavrčí.)</span> Zadnice nad kotem. Sto šilinků proti
pěti.</p>

<p class="mlpprimarec"><span class="mlpznaktucne11b">POROTCI</span>: <span class="mlpznakkurziva11b">(Na souhlas skloní všichni hlavu.)</span> To jsme si
myslili skoro všichni.</p>

<p class="mlpprimarec"><span class="mlpznaktucne11b">PRVNÍ STRÁŽNÍK</span>: Je
poznamenaný. Už zas připravil děvče o věnec. Hledá se. Jack Rozparovač. Tisíc
liber odměny.</p>

<p class="mlpprimarec"><span class="mlpznaktucne11b">DRUHÝ STRÁŽNÍK</span>: <span class="mlpznakkurziva11b">(V posvátné hrůze šeptá.)</span> A v černém. Mormón.
Anarchista.</p>

<p class="mlpprimarec"><span class="mlpznaktucne11b">UVÁDĚČ</span>: <span class="mlpznakkurziva11b">(Hlasitě.)</span> Anžto Leopold Bloom, bez stálého
bydliště, je známý dynamitník, penězokaz, bigamista, kuplíř a paroháč a nebezpečný
škůdce dublinského občanstva a anžto na tomto porotním zasedání velectihodný…</p>

<p class="mlpscenickepoznamkynekurziva"><span class="mlpznakkurziva11b"><span class="calibre17">(Jeho Ctihodnost sir Frederick Falkiner, předseda
kvartálního dublinského soudu, v pískovcově šedém soudcovském taláru vstane ze
stolice, vousy</span> pískovcově šedé. V rukou drží deštníkové žezlo. Z čela mu
mocně trčí mojžíšovské beraní rohy.)</span></p>

<p class="mlpprimarec"><span class="mlpznaktucne11b">PŘEDSEDA SOUDU</span>: Však já
tomu obchodu s bílým masem učiním přítrž a očistím Dublin od tohoto mrzkého
neřádu. Je to ostuda! <span class="mlpznakkurziva11b">(Nasadí si černou čapku.)</span>
Pane podšerife, dejte ho odvést z lavice obžalovaných, kde nyní stojí, a uvězněte
ho v mountjoyském žaláři na tak dlouho, jak se Jeho Veličenstvu zlíbí, a tam ho
až do utracení hrdla dejte oběsit, to na své odpovídání věrně učiňte, jinak buď
Bůh vaší duši milostiv. Odveďte ho. <span class="mlpznakkurziva11b">(Na hlavu mu
dopadne černá přiléhavá čapka.) (Objeví se podšerif Dlouhý Fanning, kouří
smradlavý doutník značky Henry Clay.)</span></p>

<p class="mlpprimarec"><span class="mlpznaktucne11b">DLOUHÝ JOHN FANNING</span>: <span class="mlpznakkurziva11b">(Zakaboní se, břeskně zahlaholí.)</span> Kdopak oběsí
Jidáše Iškariotského?</p>

<p class="mlpscenickepoznamkynekurziva"><span class="mlpznakkurziva11b">(H.
Rumbold, holičský mistr, na sobě krvavou kazajku, přes rameno svinutý provaz,
vystoupí na hrazení popravistě. Za pasem má rákosku vylitou olovem a kyj pobitý
hřeby. Zlověstně si zamne rabijáckě dlaně, sukovité od rváčského prstenu.)</span></p>

<p class="mlpprimarec"><span class="mlpznaktucne11b">RUMBOLD</span>: <span class="mlpznakkurziva11b">(K předsedovi soudu se zlověstnou buršikózností.)</span>
Harry Čakan, Jeho Veličenstvo, postrach Mersey. Pět zlatých za zahrdlení. Krk
nebo nic.</p>

<p class="mlpscenickepoznamkynekurziva"><span class="mlpznakkurziva11b">(Zvolna
vyzvánějí hrana ze svatojiřského kostela, chmurná, ryčná spěž.)</span></p>

<p class="mlpprimarec"><span class="mlpznaktucne11b">ZVONY</span>: Bimbam! Bimbam!</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Zoufale.)</span> Počkat. Stát. Racci. Dobré srdce.
Viděl. Nevinnost. Dívka v opičí kleci. V zoologické. Chlípní šimpanzi. <span class="mlpznakkurziva11b">(Zajíkavě.)</span> Pánev. Její prostný ruměnec ubil mé
mužství. <span class="mlpznakkurziva11b">(Pohnutím všecek bez sebe.)</span>
Odešel jsem odtamtud. <span class="mlpznakkurziva11b">(Spustí úpěnlivě na jednoho
v davu.)</span> Hynesi, mohl bych s vámi mluvit? Vždyť mě znáte. Ty tři šilinky
si můžete nechat. Kdybyste chtěl víc…</p>

<p class="mlpprimarec"><span class="mlpznaktucne11b">HYNES</span>: <span class="mlpznakkurziva11b">(Chladně.)</span> Já vás vůbec neznám.</p>

<p class="mlpprimarec"><span class="mlpznaktucne11b">DRUHÝ STRÁŽNÍK</span>: <span class="mlpznakkurziva11b">(Ukáže do kouta.)</span> Tamhle je puma.</p>

<p class="mlpprimarec"><span class="mlpznaktucne11b">PRVNÍ STRÁŽNÍK</span>: Pekelný
stroj s časovanou roznětkou.</p>

<p class="mlpprimarec"><span class="mlpznaktucne11b">BLOOM</span>: Kdepak, kdepak.
Prasečí nožka. Byl jsem na pohřbu.</p>

<p class="mlpprimarec"><span class="mlpznaktucne11b">PRVNÍ STRÁŽNÍK</span>: <span class="mlpznakkurziva11b">(Vytasí obušek.)</span> Ty lháři!</p>

<p class="mlpscenickepoznamkynekurziva"><span class="mlpznakkurziva11b">(Honicí pes
zdvihne čumák a je to šedý kurdějový obličej Paddyho Dignama. Všechno už
zchroustal. Vypouští hnilobný, mrtvolný dech. Naroste do lidské velikosti a podoby.
Podlité zelené oko mu blýská. Půlku ucha, celý nos a oba palce mu uhryzali
gúlové.)</span></p>

<p class="mlpprimarec"><span class="mlpznaktucne11b">PADDY DIGNAM</span>: <span class="mlpznakkurziva11b">(Dutým hlasem.) </span>Je to pravda. Byl to můj pohřeb.
Doktor Finucane prohlásil, že jsem skonal, podlehnuv přirozenou cestou chorobě.</p>

<p class="mlpscenickepoznamkynekurziva"><span class="mlpznakkurziva11b">(Zdvihne
zmrzačený popelavý obličej k měsíci a truchlivě zavyje.)</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Vítězoslavně.)</span> Slyšíte?</p>

<p class="mlpprimarec"><span class="mlpznaktucne11b"><span class="calibre19">PADDY DIGNAM</span></span><span class="calibre19">: Bloome,
jsem duch Paddyho Dignama. Slyš, slyš, ó slyš!</span></p>

<p class="mlpprimarec"><span class="mlpznaktucne11b">BLOOM</span>: Ten hlas je hlas
Ezauův.</p>

<p class="mlpprimarec"><span class="mlpznaktucne11b">DRUHÝ STRÁŽNÍK</span>: <span class="mlpznakkurziva11b">(Pokřižuje se.)</span> Jak je to možné?</p>

<p class="mlpprimarec"><span class="mlpznaktucne11b">PRVNÍ STRÁŽNÍK</span>: V malém
katechismu to nestojí.</p>

<p class="mlpprimarec"><span class="mlpznaktucne11b">PADDY DIGNAM</span>: Skrze
metempsychózu. Skrze strašidla.</p>

<p class="mlpprimarec"><span class="mlpznaktucne11b">HLAS</span>: Láry fáry!</p>

<p class="mlpprimarec"><span class="mlpznaktucne11b">PADDY DIGNAM</span>: <span class="mlpznakkurziva11b">(Horlivě.)</span> Byl jsem kdysi zaměstnán u advokáta
pana J. H. Mentona, komisaře na přísahy a osvědčení, Bachelor’s Walk č. 27.
Jsem nyní nebožtík, zbytněla mi srdeční chlopeň. Smůla. Pro mou chuděru ženu to
byla rána. Jak to snáší? Nepouštějte ji k láhvi šery. <span class="mlpznakkurziva11b">(Rozhlédne se.)</span> Musím ulevit přirozené potřebě.
To podmáslí mi nedělalo dobře.</p>

<p class="mlpscenickepoznamkynekurziva"><span class="mlpznakkurziva11b">(Vystoupí
statný John O’Conell, majitel pohřebního ústavu, v ruce svazek klíčů převázaný
krepem. Vedle něho stojí kaplan otec Trulant, s ropuším břichem, křivým krkem,
na hlavě hedvábnou noční čepici, v ruce drží ospale hůlku ze spletených máků.)</span></p>

<p class="mlpprimarec"><span class="mlpznaktucne11b">OTEC TRULANT</span>: <span class="mlpznakkurziva11b">(Zívne a chorálně zaskřehotá.)</span> Namine. Jínův
vobiskit. Amen.</p>

<p class="mlpprimarec"><span class="mlpznaktucne11b">JOHN O’CONNELL</span>: <span class="mlpznakkurziva11b">(Neurvale zatroubí na megafon jako na mlžný roh.)</span>
Dignam Patrik T., zesnulý.</p>

<p class="mlpprimarec"><span class="mlpznaktucne11b">PADDY DIGNAM</span>: <span class="mlpznakkurziva11b">(Zbystří sluch, škubne sebou.)</span> Svrchní tóny. <span class="mlpznakkurziva11b">(Vrtivě popoleze, přiloží ucho k zemi.)</span> Hlas
mého pána.</p>

<p class="mlpprimarec"><span class="mlpznaktucne11b">JOHN O’CONNELL</span>:
Pohřební seznam. Pořadové písmeno ŤU. Pětaosmdesát tisíc. Oddělení sedmnáct.
Dům klíčů. Pozemek sto jedna. <span class="mlpznakkurziva11b">(Je vidět, jak
úporně Paddy Dignam poslouchá, přemýšlí, ohon ztopořený, uši nastraženy.)</span></p>

<p class="mlpprimarec"><span class="mlpznaktucne11b">PADDY DIGNAM</span>: Modlete
se za jeho lehké odpočinutí.</p>

<p class="mlpscenickepoznamkynekurziva"><span class="mlpznakkurziva11b">(Červově se
prodírá šachetním průvlekem, po chřestivých oblázcích táhne za sebou provaz
hnědé kutny. V šedém krunýři se za ním na houbovitě želvích prackách batolí
letitá krysa. Tlumeně je z podzemí slyšet Dignama, jak vyje:</span> Dignam
umřel a je pod drnem. <span class="mlpznakkurziva11b">Od svého dvousloupkového
přístroje přiskakuje Tom Rochford v čermákovsky červené náprsence, v čapce a v brslenkách.)</span></p>

<p class="mlpprimarec"><span class="mlpznaktucne11b">TOM ROCHFORD</span>: <span class="mlpznakkurziva11b">(Ukloní se, ruku na prsou.)</span> Ruben J. Sázím
florin, že ho najdu. <span class="mlpznakkurziva11b">(Odhodlaně se zahledí do
průvleku.)</span> Je řada na mně. Pojďte za mnou do Carlow.</p>

<p class="mlpscenickepoznamkynekurziva"><span class="mlpznakkurziva11b">(Krkolomně
se vymrští do vzduchu jako losos a kanálová šachta ho pohltí. Dva kotoučky ve
slupkách se dokymácejí na nulu. Všechno pomine. Bloom se zas trmácí vpřed. Před
osvětleným oknem se zastaví a poslouchá. Z loubí se vznesou polibky, poletují
kolem, švitoří, klokotají, vrkají.)</span></p>

<p class="mlpprimarec"><span class="mlpznaktucne11b">POLIBKY</span>: <span class="mlpznakkurziva11b">(Klokotavě.) </span>Leo! <span class="mlpznakkurziva11b">(Švitořivě.)</span>
Cici cuci paci pusi Leonovi. <span class="mlpznakkurziva11b">(Vrkavě.) </span>Cukrů,
krúkrú! Ňamňam! Jejkujejku! <span class="mlpznakkurziva11b">(Klokotavě.) </span>To
to čimčuráčí. Piruetu! Leopolde! <span class="mlpznakkurziva11b">(Švitořivě.)</span>
Leonku! <span class="mlpznakkurziva11b">(Klokotavě.)</span> Ach, Leo! <span class="mlpznakkurziva11b">(Šustí mu, haraší po šatech, třpytné, mihotavé cetky,
stříbřité penízky.)</span></p>

<p class="mlpprimarec"><span class="mlpznaktucne11b"><span class="calibre19">BLOOM</span></span><span class="calibre19">: Mužská technika.
Smutná hudba. Chrámová hudba. Třeba tady.</span></p>

<p class="mlpscenickepoznamkynekurziva"><span class="mlpznakkurziva11b">(Mladá
děvka Zoe Higginsová v safírovém župánku, zapjatém třemi bronzovými přezkami,
kolem krku úzkou černou sametku, kývne na něho, scupitá ze schůdků a má se k němu.)</span></p>

<p class="mlpprimarec"><span class="mlpznaktucne11b">ZOE</span>: Hledáš někoho? On
je s jedním přítelem uvnitř.</p>

<p class="mlpprimarec"><span class="mlpznaktucne11b">BLOOM</span>: Je to tady u paní
Mackové?</p>

<p class="mlpprimarec"><span class="mlpznaktucne11b">ZOE</span>: Kdepak, to je
jednaosmdesátka. U paní Cohenové. To by sis dal. Kmotra Bumbalka. <span class="mlpznakkurziva11b">(Důvěrně.)</span> Sama dnes rachá se svým zvěrolékařem,
co jí dává tipy a posílá k ní ty, co vyhráli, a syna jí v Oxfordě vydržuje.
Dělá přes čas, ale dnes se jí to zvrtlo. <span class="mlpznakkurziva11b">(Podezřívavě.)</span>
Nejsi ty nakonec jeho táta?</p>

<p class="mlpprimarec"><span class="mlpznaktucne11b">BLOOM</span>: To nejsem.</p>

<p class="mlpprimarec"><span class="mlpznaktucne11b">ZOE</span>: Oba jste v černém.
Jestlipak to dnes myšánka svrbí?</p>

<p class="mlpscenickepoznamkynekurziva"><span class="mlpznakkurziva11b">(Pokožka mu
zpozorní, cítí, jak se k němu prsty přibližují. Dlaní mu přejede po levém
stehně.)</span></p>

<p class="mlpprimarec"><span class="mlpznaktucne11b">ZOE</span>: A co kulky?</p>

<p class="mlpprimarec"><span class="mlpznaktucne11b">BLOOM</span>: Vedle. Jsou
kupodivu napravo. Asi těžší. Jeden případ z miliónu, jak říká můj krejčí
Messias.</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Najednou se lekne.)</span> Ty máš tvrdý vřed.</p>

<p class="mlpprimarec"><span class="mlpznaktucne11b">BLOOM</span>: To tak.</p>

<p class="mlpprimarec"><span class="mlpznaktucne11b">ZOE</span>: Vždyť to cítím.</p>

<p class="mlpscenickepoznamkynekurziva"><span class="mlpznakkurziva11b">(Rukou mu
zajede do levé kapsy a vyndá tvrdý černý scvrklý brambor. Se zavlhlými ústy
mlčky hledí na brambor a na Blooma.)</span></p>

<p class="mlpprimarec"><span class="mlpznaktucne11b">BLOOM</span>: Talisman.
Zděděný.</p>

<p class="mlpprimarec"><span class="mlpznaktucne11b">ZOE</span>: Pro Zoe? Na
památku? Že byla na něho hodná, co?</p>

<p class="mlpscenickepoznamkynekurziva"><span class="mlpznakkurziva11b">(Lakotně si
strčí brambor do kapsy, popadne ho podpaží, teple se k němu přitulí. Bloom se
rozpačité usmívá. Zvolna, tón po tónu se ozve orientální hudba. Zahledí se jí
do tříslově křišťálových očí, podmalovaných uhlem. Úsměv mu zjihne.)</span></p>

<p class="mlpprimarec"><span class="mlpznaktucne11b">ZOE</span>: Však ty mě poznáš.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Teskně.)</span> Nikdy jsem nemiloval milou gazelu, leč
ona z toho…</p>

<p class="mlpscenickepoznamkynekurziva"><span class="mlpznakkurziva11b">(Gazely,
pasoucí se na horách, poskakují. Poblíž jsou jezera. Na březích kolem v řadách
černavé stíny cedrových hájů. Vzhůru stoupá vůně, husté živičné vlášení. Vedrem
sálá orient, safírová obloha, protínaná bronzovým orlím letem. Pod ní leží
nahé, bílé, klidné, chladné, rozkošnické ženství. Uprostřed damašských růží
ševelí fontána. Obří růže ševelí o purpurových hroznech. Divně ševelíc roní se
víno hanby, chtíče, krve.)</span></p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Odalisčí rty prostopášnicky potřeny mastí z vepřového
sádla a <span class="calibre17">růžové vody, šeptem prozpěvuje v hudbě.)</span></span><span class="calibre17"> Šórach aní venóvach, benoit Hierušaloim.</span><a href="../Text/odysseus_012.html#_ftn238" title="" class="pcalibre1 pcalibre msofootnotereference calibre21" id="_ftnref238">[238]</a></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Okouzlen.)</span> Podle výslovnosti jsem si myslel, že
jsi z dobré rodiny.</p>

<p class="mlpprimarec"><span class="mlpznaktucne11b">ZOE</span>: A víš, že někdo
myslel a vymyslel trakař?</p>

<p class="mlpscenickepoznamkynekurziva"><span class="mlpznakkurziva11b">(Zlatě plombovanými
zuby ho něžně hryzne do ucha a dechne na něho ztuchlou cibuli, div se nezalkne.
Růže se rozhrnou a za nimi se objeví zlatá hrobka králů a jejich práchnivých
kostí.)</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Ucouvne a plochou neohrabanou dlaní maně laská její
pravý prs.)</span> Jsi ty Dubliňanka?</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Pohotově podchytí uvolněnou kadeř a vplete ji do
drdolu.)</span> Pitomej nápad. Jsem Angličanka. Čvaňháka bys neměl?</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Jako předtím.)</span> Skoro nekouřím, zlatíčko. Jen
občas doutníka. Dětinsky návyk. <span class="mlpznakkurziva11b">(Chlípně.)</span>
Do huby patří něco lepšího než cumel smradlavého tabáku.</p>

<p class="mlpprimarec"><span class="mlpznaktucne11b">ZOE</span>: Jen mluv. Spusť
agitační řeč.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(V dělnických manšestrácích a černé blůze s vlající
červenou kravatou a apačskou čapkou.)</span> Lidstvo si nedá říct. Z nového
světa přinesl sir Walter Raleigh brambor i tabák, jeden vstřebává a tak zabíjí
mor, druhý zas podrývá sluch, zrak, srdce, paměť, vůli, rozum, všechno. To
znamená, že jed přinesl sto let předtím, než někdo jiný, na jehož jméno si
nevzpomínám, přinesl výživu. Sebevražda. Lži. Naše mravy. Jen se podívej na náš
politický život.</p>

<p class="mlpscenickepoznamkynekurziva"><span class="mlpznakkurziva11b">(Ze
vzdálených zvonic vyzvání půlnoc.)</span></p>

<p class="mlpprimarec"><span class="mlpznaktucne11b">ZVONY</span>: Vrať se,
Leopolde! Dublinský purkmistře.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(V konšelském taláru, na krku řetěz.)</span> Voliči z Arranského
nábřeží, Soudního nábřeží, Rotundy, Mountjoye a Severních doků, bylo by, jářku,
dobře protáhnout tramvaj od dobytčího trhu až k řece. Toť hudba budoucnosti.
Toť můj program. <span class="mlpznakkurziva11b">Cui bono?</span><a href="../Text/odysseus_012.html#_ftn239" title="" class="pcalibre1 pcalibre msofootnotereference calibre16" id="_ftnref239"><i class="calibre1">[239]</i></a> Jenže
naši pirátští Vanderdeckenové na svém přízračném peněžním korábu…</p>

<p class="mlpprimarec"><span class="mlpznaktucne11b"><span class="calibre17">VOLIČ</span></span><span class="calibre17">: Trojnásob
třikrát sláva našemu příštímu představenému města!</span></p>

<p class="mlpscenickepoznamkynekurziva"><span class="mlpznakkurziva11b">(Vyšlehne
severní záře pochodňového průvodu.)</span></p>

<p class="mlpprimarec"><span class="mlpznaktucne11b">NOSIČI POCHODNÍ</span>: Hurá!</p>

<p class="mlpscenickepoznamkynekurziva"><span class="mlpznakkurziva11b">(Nemálo
známých měšťanů, burzovních magnátů a čestných občanů tiskne Bloomovi ruku a
blahopřeje. Timothy Harrington, bývalý trojnásobný dublinský purkmistr,
impozantní v purkmistrovském šarlatu, na krku zlatý řetěz a bílého hedvábného
motýlka, rokuje se svým zástupcem radním Lorcanem Sherlockem. Oba rázně kývnou
hlavou, že se shodli.)</span></p>

<p class="mlpprimarec"><span class="mlpznaktucne11b"><span class="calibre17">BÝVALÝ PURKMISTR HARRINGTON</span></span><span class="calibre17">: <span class="mlpznakkurziva11b">(V šarlatové říze, s právem v ruce,</span></span><span class="mlpznakkurziva11b"> na krku zlatý purkmistrovský řetěz, opásaný
velikánskou bílou šerpou.)</span> Řeč konšela sira Leopolda Blooma budiž
vytištěna na útraty <span class="calibre15">poplatníků. Jeho rodný
dům budiž ozdoben pamětní deskou a ulička dosud zvaná Kravská seknice nosiž
nadále označení Bloomův bulvár.</span></p>

<p class="mlpprimarec"><span class="mlpznaktucne11b">RADNÍ LORCAN SHERLOCK</span>:
Jednomyslně schváleno.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(V ráži.)</span> Ti bludní Holanďani, nebo spíš
paskudní Holanďani, rozvalení na vyčalouněných zádích a zabraní do vrhcáb, co
ti mají za starosti? Stroje, to je jejich heslo, jejich chiméra, jejich všelék.
Výmysly na úsporu práce, na vystrnaďování lidí, pitvory, obludné výtvory na
vzájemné pobíjení, ohavné zrůdy, jaké z našeho zprzněného dělnictva plodí horda
kapitalistických chtíčů. Chuďas chcípá hlady, zatímco oni v své zpupnosti
zaslepené mamonem a mocí honí kamzíky, střílejí bažanty a koroptve. Jenže s jejich
panstvím je navždycky nacucky amen.</p>

<p class="mlpscenickepoznamkynekurziva"><span class="mlpznakkurziva11b">(Neutuchající
potlesk. Vzhůru se vznesou benátské stožáry, máje a vítězné oblouky. Přes celou
ulici se natáhne transparent s nápisem </span>Cead Mille<a href="../Text/odysseus_012.html#_ftn240" title="" class="pcalibre1 pcalibre msofootnotereference calibre16" id="_ftnref240">[240]</a> <span class="mlpznakkurziva11b">a</span> Má Tóv Melech Jisráél<a href="../Text/odysseus_012.html#_ftn241" title="" class="pcalibre1 pcalibre msofootnotereference calibre16" id="_ftnref241">[241]</a>. <span class="mlpznakkurziva11b">Ve všech oknech se cpou diváci, hlavně dámy. Po celé
cestě stojí v pozoru a zadržují dav pluky dublinských fyzilírů, Královští
skotští hraničáři, Cameronští horáci a velští střelci. Středoškoláci hřadují na
kandelábrech, telegrafních sloupech, okenních římsách, žlabech, okapech,
komínech, mřížích, chrličích, hvízdají, provolávají slávu. Objeví se sloup
oblakový. Zdáli je slyšet pišteckou a bubenickou kapelu, jak vyhrává Kól Nidré</span><a href="../Text/odysseus_012.html#_ftn242" title="" class="pcalibre1 pcalibre msofootnotereference calibre16" id="_ftnref242"><i class="calibre1">[242]</i></a><span class="mlpznakkurziva11b">. Přitáhnou tamboři s nasazenými císařskými orly,
povívají vlajkami, mávají orientálními palmami. Vysoko se vznese zlatá a slonovinová
papežská korouhev, obklopená městskými korouhvičkami. Objeví se předvoj
průvodu, v jeho čele jde městský maršálek John Howard Parnell v kostkované
tabardě, athlonský pretendent a ulsterský vrchní herold. Za nimi jde dublinský
purkmistr, velectihodný pán Joseph Hutchinson, corkský purkmistr, ctní
starostové limerický, sligoský, a waterfordský, osmadvacet předních irských
pairů, sirdarů, grandů a mahárádžů, poponášejících baldachýn, hasičský sbor
města Dublinu, kapitula peněžnických světců v pořadí plutokratických hodností,
biskup downský a connorský, Jeho Eminence Michael kardinál Logue, arcibiskup
armaghský, primas veškerého Irska, Jeho Milost veledůstojný pán dr. William
Alexander, arcibiskup armaghský, primas veškerého Irska, vrchní rabín,
presbyteriánský moderátor, představení baptistických, anabaptistických,
metodistických a českobratrských kaplí a čestný tajemník společenství kvakerů.
Za nimi pochodují cechy a živnosti a občanská garda s vlajícími prapory:
bednáři, ptáčníci, sekerníci, inzertní akvizitéři, notáři, maséři, vinárníci,
bandážisté, kominíci, slanináři, tabináři a perníkálníci, podkováři, kočébři,
devocionalisté, pořezovači zouváků, funebráci, hedvábníci, brusiči drahokamů,
licitátoři, zátkami, odhadci požárních škod, barvíři a čističi, vývozci
lahvového piva, ovčí koželuzi, etiketáři, rytci erbovních pečetítek, pacholci z
dostihových stájí, makléři s ryzím zlatem, výrobci kriketových a lukostřeleckých
potřeb, řešetáři, překupníci vajec a brambor, galanterníci a rukavičkáři,
instalatéři. Za nimi kráčejí královští komorníci, pedel, druhý erbovní herold,
velitel královské stráže, nejvyšší komoří, lordmaršál, velkokonetábl, nesoucí
panovnický meč, železnou korunu svatého Štěpána, kalich a bibli. Čtyři pěší
trubači krátce zahrají na pozoun. Gardisté jim odpovědí a na přivítanou zahrají
na helikón. Pod vítězným obloukem se objeví prostovlasý Bloom v plášti z karmazínového,
hermelínem lemovaného aksamitu, v ruce hůl svatého Edvarda, říšské jablko a žezlo
s holubicí, meč s uraženým hrotem. Sedí na nádherně očabrakovaném bělouši s dlouhým
splývavým karmazínovým ohonem a se zlatým kantárkem. Bezmezné vzrušení. Z balkónů
sypou dámy růžové lístky. Vzduch čpí voňavkami. Muži provolávají slávu. S hlohovými
a kručinkovými haluzkami pobíhají mezi diváky Bloomovi panoši.)</span></p>

<p class="mlpprimarec"><span class="mlpznaktucne11b">BLOOMOVI PANOŠI</span>:</p>

<p class="mlpversedrama">Na Štěpána<br/>
zajdu do vřesu,<br/>
střízlíka, krále ptáků,<br/>
já vám přinesu.</p>

<p class="mlpprimarec"><span class="mlpznaktucne11b">KOVÁŘ</span>: <span class="mlpznakkurziva11b">(Zabručí.)</span> Propánakrále! Tohle že je Bloom?
Vypadá sotva na jednatřicet.</p>

<p class="mlpprimarec"><span class="mlpznaktucne11b">KOPÁČ A DLAŽDIČ</span>: Tak to
je ten slavný Bloom, největší reformátor světa. Klobouk dolů.</p>

<p class="mlpscenickepoznamkynekurziva"><span class="mlpznakkurziva11b">(Všichni
smeknou. Ženy si horlivě šuškají.)</span></p>

<p class="mlpprimarec"><span class="mlpznaktucne11b">MILIONÁŘKA</span>: <span class="mlpznakkurziva11b">(Bohatecky.)</span> Přímo úžasný.</p>

<p class="mlpprimarec"><span class="mlpznaktucne11b">ŠLECHTIČNA</span>: <span class="mlpznakkurziva11b">(Šlechetně.)</span> Co všechno ten člověk viděl!</p>

<p class="mlpprimarec"><span class="mlpznaktucne11b">FEMINISTKA</span>: <span class="mlpznakkurziva11b">(Mužsky.)</span> A vykonal.</p>

<p class="mlpprimarec"><span class="mlpznaktucne11b">ZVONAŘ</span>: Klasický
obličej. Má myslitelské čelo.</p>

<p class="msotoc"><span class="mlpznakkurziva11b"><span class="calibre11">(Bloomovské
počasí. Na severozápadě se náhle rozzáří slunce.)</span></span></p>

<p class="mlpprimarec"><span class="mlpznaktucne11b">BISKUP DOWNSKÝ A CONNORSKÝ</span>:
<span class="calibre17">Tady vám představuji vašeho nesporného
císaře prezidenta a krále předsedu, nejjasnějšího a nejmocnějšího a svrchovaného
vladaře tohoto království. Bůh zachovej Leopolda Prvního.</span></p>

<p class="mlpprimarec"><span class="mlpznaktucne11b">VŠICHNI</span><span class="calibre17">: Bůh zachovej Leopolda Prvního.</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(V dalmatice a nachovém pluviálu se vší důstojností k biskupu
downskému a connorskému.)</span> Děkuji, víceméně Eminence.</p>

<p class="mlpprimarec"><span class="mlpznaktucne11b">WILLIAM, ARCIBISKUP ARMAGHSKÝ</span>:
<span class="mlpznakkurziva11b">(V nachové kravatě a pastorském širáku.)</span>
Chceš-li podle své pravomoci ve všech svých rozsudcích zákon a milosrdenství
zachovávati v Irsku i v državách k němu přináležejících?</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Pravou ruku si přiloží na šourek a přísahá.)</span>
Takto nechť se mnou naloží Stvořitel. To všechno konati slibuji.</p>

<p class="mlpprimarec"><span class="mlpznaktucne11b"><span class="calibre26">MICHAEL, ARCIBISKUP ARMAGHSKÝ</span></span><span class="calibre26">: <span class="mlpznakkurziva11b">(Vyleje Bloomovi na hlavu </span></span><span class="mlpznakkurziva11b">džbánek pomády.) Gaudium magnum annuntio vobis. Habemus
carneficem</span><a href="../Text/odysseus_012.html#_ftn243" title="" class="pcalibre1 pcalibre msofootnotereference calibre16" id="_ftnref243"><i class="calibre1">[243]</i></a><span class="mlpznakkurziva11b">.</span> Leopolde Patriku Ondřeji Davide Jiří, budiž
pomazán!</p>

<p class="mlpscenickepoznamkynekurziva"><span class="mlpznakkurziva11b"><span class="calibre17">(Bloom si oblékne brokátový pluviál a navlékne
rubínový prsten. Vystoupí</span> na kámen osudu a zůstane na něm stát. Zároveň
si předních osmadvacet pairů nasadí svých osmadvacet korunek. Slavně vyzvánějí
v Kristově chrámu, u svatého Patrika, u svatého Jiří a vesele v Malahidu. Se
symbolickými falopyrotechnickými znaky tryská ze všech stran ohňostroj Mirova
bazaru. Jeden po druhém vzdají pairové hold, předstoupí a pokleknou.)</span></p>

<p class="mlpprimarec"><span class="mlpznaktucne11b">PAIROVÉ</span>: Tělem i údy
jsem tvůj man k pozemskému poslušenství.</p>

<p class="mlpscenickepoznamkynekurziva"><span class="mlpznakkurziva11b">(Bloom
pozdvihne pravici, na níž se mu třpytí démant Kohinoor. Zaržá mu mimochodník.
Rázem se rozhostí ticho. Mezikontinentální rozhlas a meziplanetární vysílačky
jsou nařízeny na příjem poselství.)</span></p>

<p class="mlpprimarec"><span class="mlpznaktucne11b">BLOOM</span>: Moji poddaní!
Svého oře Copula Felix<a href="../Text/odysseus_012.html#_ftn244" title="" class="pcalibre1 pcalibre msofootnotereference calibre16" id="_ftnref244">[244]</a>
tímto jmenuji dědičným velkovezírem a oznamuji, že jsem tohoto dne svou dosavadní
choť zapudil a svou královskou ruku podal nádheře noční, princezně Seléné.</p>

<p class="mlpscenickepoznamkynekurziva"><span class="mlpznakkurziva11b">(Dosavadní
morganatickou choť honem odvezou v zeleném antonu. Z nosítek, nesených dvěma
obry, sestoupí princezna Seléné, v úplňkově modrém rouchu, na čele stříbrný
půlměsíc. Výbuch volání slávy.)</span></p>

<p class="mlpprimarec"><span class="mlpznaktucne11b">JOHN HOWARD PARNELL</span>: <span class="mlpznakkurziva11b">(Vztyčí královskou korouhev.)</span> Osvícený Bloome!
Nástupce mého slavného bratra!</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Obejme Johna Howarda Parnella.)</span> Z hloubi duše
ti, Johne, děkujeme za toto vpravdě královské přivítání na zelený Erin, zaslíbenou
zemi našich společných předků.</p>

<p class="mlpscenickepoznamkynekurziva"><span class="mlpznakkurziva11b">(Je obdařen
čestným občanstvím, vtěleným do výsadní listiny. Obdrží klíče od Dublinu,
křížem položené na karmazínové podušce. Všem ukáže, že má zelené ponožky.)</span></p>

<p class="mlpprimarec"><span class="mlpznaktucne11b">TOM KERNAN</span>: Právem vám
to, urozený pane, náleží.</p>

<p class="mlpprimarec"><span class="mlpznaktucne11b">BLOOM</span>: Zrovna dnes před
dvaceti lety jsme v Ladysmithu porazili odvěkého nepřítele. Houfnicemi a otáčecími
děly na velbloudech jsme důkladně kosili jejich řady. O půl míle vpřed! Oni
útočí. Po všem veta! Couvneme? Kdepak! Obracíme je na útěk. Hle! Utočíme. Vlevo
se rozvinula naše lehká kavalérie, přehnala se přes plevenské chlumky a s válečným
pokřikem <span class="mlpznakkurziva11b">Bonafide Sabaoth </span>do jednoho porubala
saracénské dělostřelce.</p>

<p class="mlpprimarec"><span class="mlpznaktucne11b">SPOLEK SVOBODÁŘSKÝCH SAZEČŮ</span>:
Slyšte! Slyšte!</p>

<p class="mlpprimarec"><span class="mlpznaktucne11b">JOHN WYSE NOLAN</span>: To je
on, co dopomohl na svobodu Jamesi Stephensovi.</p>

<p class="mlpprimarec"><span class="mlpznaktucne11b">ŠKOLÁK ZE SIROTČINCE</span>:
Sláva mu!</p>

<p class="mlpprimarec"><span class="mlpznaktucne11b">STARÝ DUBLIŇAN</span>: Jste
své vlasti ke cti, to jste, pane.</p>

<p class="mlpprimarec"><span class="mlpznaktucne11b">PRODAVAČKA JABLEK</span>:
Takové chlapy Irsko potřebuje.</p>

<p class="mlpprimarec"><span class="mlpznaktucne11b">BLOOM</span>: Milovaní
poddaní. Užuž svítá nová doba. Já, Bloom, vpravdě pravím vám, už se přiblížila.
Věru, Bloom vám dává slovo, zakrátko vstoupíte do příštího zlatého města, do
nového Bloomuzaléma v budoucí Nové Hibernii.</p>

<p class="mlpscenickepoznamkynekurziva"><span class="mlpznakkurziva11b">(Dvaatřicet
dělníků s kokardami všech irských hrabství, vedených stavitelem Derwanem,
buduje nový Bloomuzalém. Je to olbřímí stavení s křišťálovou střechou,
postavené v podobě velikánské vepřové ledvinky a obsahující čtyřicet tisíc
místností. Na jeho zbudování padne několik domů a pomníků. Vládní kanceláře
jsou prozatím přestěhovány do železničních skladišť. <span class="calibre17">Hojně domů je srovnáno se zemí. Nájemníci jsou uloženi do sudů a beden,
vesměs červeně označených písmeny L. B. Několik chuďasů spadne </span>s žebříku.
Zřítí se kus dublinských hradeb, přecpaných loajálními turisty.)</span></p>

<p class="mlpprimarec"><span class="mlpznaktucne11b">TURISTI</span>: <span class="mlpznakkurziva11b">(Umírají.) Morituri te salutant.</span><a href="../Text/odysseus_012.html#_ftn245" title="" class="pcalibre1 pcalibre msofootnotereference calibre16" id="_ftnref245"><i class="calibre1">[245]</i></a><span class="mlpznakkurziva11b"> (Umřou.)</span></p>

<p class="mlpscenickepoznamkynekurziva"><span class="mlpznakkurziva11b">(Z padacích
dveří vyskočí nějaký člověk v hnědém mackintoshi. Dlouhatánský prst namíří na
Blooma.)</span></p>

<p class="mlpprimarec"><span class="mlpznaktucne11b">ČLOVĚK V MACKINTOSHI</span>:
Ani slovo mu nevěřte. Ten chlap je Leopold M’Intosh, pověstný žhář. Správně se
jmenuje Higgins.</p>

<p class="mlpprimarec"><span class="mlpznaktucne11b">BLOOM</span>: Zastřelit. Psa
křesťanského. Vyřídit M’Intoshe!</p>

<p class="mlpscenickepoznamkynekurziva"><span class="mlpznakkurziva11b">(Výstřel z děla.
Člověk v mackintoshi zmizí. Žezlem stíná Bloom máky. Vzápětí přijde zpráva o smrti
mnoha mocných nepřátel, chovatelů, poslanců, členů stálých výborů. Bloomovi
gardisté rozdávají milodary Zeleného čtvrtku, pamětní medaile, chleby a ryby,
abstinentní odznaky, drahé doutníky značky John Clay, zdarma hovězí kosti na
polévku, gumové prezervativy v zapečetěných obálkách převázaných zlatou šňůrou,
skotské sučuky, ananasové špalky, milostná psaníčka ve tvaru třírohého
klobouku, šité obleky, talíře obalovaných řízků, Jeyesův dezinfekční přípravek,
nákupní bony, čtyřicetidenní odpustky, dietní párky, volné lístky do divadla,
čtvrtletní průkazy na všechny tramvajové tratě, kupony královské výsadní
uherské loterie, známky na krejcarové obědy, levné přetisky dvanácti nejhorších
knih na světě: Francek a Fricek (politická), Péče o dítě (kojenecká), 50 jídel
po sedmi šilincích a šesti penny (kulinářská), Byl Ježíš sluneční mýtus?
(historická), Zažeň bolest (lékařská), Přehled vesmíru pro nejmenší (kosmická),
Zasmějme se (humoristická), Akvizitérovo vademekum (novinářská), Milostné
dopisy výpomocné hofarty (erotická), Kosmický adresář (hvězdářská</span>), <span class="mlpznakkurziva11b">Písně, které jímají srdce (zpěvná), Šetrností k bohatství
(střádatelská). Překotný ruch a spěch. Ženy se hrnou dopředu, aby se dotkly
lemu Bloomova roucha. Lady Gwenolen du Cabinetová se prodere tlačenicí, <span class="calibre17">vyskočí k němu na koně a za velkých ovací mu zlíbá
obě líce. Momentka při magnéziovém osvětlení. Pozdvihují k němu</span>
nemluvňata a kojeňátka.)</span></p>

<p class="msotoc"><span class="mlpznaktucne11b"><span class="calibre11">ŽENY</span></span>:
Tatíčku! Tatíčku!</p>

<p class="mlpprimarec"><span class="mlpznaktucne11b">NEMLUVŇATA A KOJEŇÁTKA</span>:</p>

<p class="mlpversedrama">Tleskejte Poldíkovi paci pacičky,<br/>
pro Leonka vytáh koláč z kapsičky.</p>

<p class="mlpscenickepoznamkynekurziva"><span class="mlpznakkurziva11b">(Bloom se
shýbne a něžně šťouchne maličkého Boardmana do bříška.)</span></p>

<p class="mlpprimarec"><span class="mlpznaktucne11b">MALIČKÝ BOARDMAN</span>: <span class="mlpznakkurziva11b">(Škytne a z úst mu vyhrkne sražené mléko.)</span> Hadžadžadža.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Stiskne ruku slepému výrostkovi.)</span> Můj víc než
bratře! <span class="mlpznakkurziva11b">(Pažema obemkne ramena starých manželů.)</span>
Milí staroušci. <span class="mlpznakkurziva11b">(S otrhanými kluky a děvčaty si
zahraje škatule.)</span> Škatule, hejhejte se. <span class="mlpznakkurziva11b">(Povozí
v kočárku dvojčata.)</span> Ententyky dva špalíky. <span class="mlpznakkurziva11b">(Předvede eskamotérské kousky, vytáhne z úst červený,
žlutý, zelený, modrý, indigový a fialový kapesník.)</span> Čožzmif. 32 stop za
vteřinu. <span class="mlpznakkurziva11b">(Utěší vdovu.)</span> V odloučenosti
mládne srdce. <span class="mlpznakkurziva11b">(Zatančí horácký rejdovák s pitvornými
šaškovinami.)</span> Mrskněte sebou, čerchmanti. <span class="mlpznakkurziva11b">(Políbí
proleženiny ochrnulého vysloužilce.)</span> Poctivé rány! <span class="mlpznakkurziva11b">(Dá ťafku tlustému strážníkovi.)</span> Ťu: ťu. Ťu: ťu.
<span class="mlpznakkurziva11b">(Pošušká do ucha zardělé číšnici a vlídně se na
ni zasměje.)</span> Vy nezdobo nezdobná. <span class="mlpznakkurziva11b">(Sní syrový
tuřín, který mu nabídne statkář Maurice Vopršal.)</span> Skvělý! Báječný! <span class="mlpznakkurziva11b">(Nevezme tři šilinky, které mu nabídne novinář James
Hynes.) </span>Kdepak, kamarádíčku, ani za nic! <span class="mlpznakkurziva11b">(Daruje
zimník žebrákovi.)</span> Račte přijmout. <span class="mlpznakkurziva11b">(S chromým
starcem a stařenkou závodí v chůzi po břiše.)</span> Do toho, hoši. Šmikněte
sebou, děvčata.</p>

<p class="mlpprimarec"><span class="mlpznaktucne11b">OBČAN</span>: <span class="mlpznakkurziva11b">(Zalyká se dojetím, do smaragdového nákrčníku si utře
slzu.)</span> Dobrotivý Bůh mu žehnej!</p>

<p class="mlpscenickepoznamkynekurziva"><span class="mlpznakkurziva11b">(Zatroubí
ovčí rohy a zjednají klid. Vztyčí se siónská korouhev.)</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Okázale svlékne pluviál, takže je vidět jeho tloušťku,
rozvine listinu a obřadně čte.) </span>Alef Bét Gímel Dálet Hagada Tefilim
Košer Jom Kippur Chanuka Rošašana B’nai Brith Bar Micve Mazzot Aškenazim Mešuge
Talit.<a href="../Text/odysseus_012.html#_ftn246" title="" class="pcalibre1 pcalibre msofootnotereference calibre16" id="_ftnref246">[246]</a></p>

<p class="mlpscenickepoznamkynekurziva"><span class="mlpznakkurziva11b">(Městský
podtajemník Jimmy Henry přečte úřední překlad.)</span></p>

<p class="mlpprimarec"><span class="mlpznaktucne11b">JIMMY HENRY</span>: Otvírá se
Soud svědomí. Jeho nejvýš katolické Veličenstvo zasedne na soud pod širým
nebem. Lékařská a právnická porada zdarma, luštění fint a jiných hádanek. Všechny
srdečně zveme. Dáno v našem věrném hlavním městě Dublinu prvního roku rajské
éry.</p>

<p class="mlpprimarec"><span class="mlpznaktucne11b">PADDY LEONARD</span>: Co mám
dělat s daněmi a obecními dávkami?</p>

<p class="mlpprimarec"><span class="mlpznaktucne11b">BLOOM</span>: Zaplatit,
příteli.</p>

<p class="mlpprimarec"><span class="mlpznaktucne11b">PADDY LEONARD</span>: Děkuji.</p>

<p class="mlpprimarec"><span class="mlpznaktucne11b">ČMUCHAL FLYNN</span>: Mohl
bych si na svou protipožární pojistku vybrat pět liber?</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Neúprosně.)</span> Vezměte, panstvo, na vědomí, že
jste podle zákona o nactiutrhání odsouzeni k pokutě pěti liber, splatných do
šesti měsíců.</p>

<p class="mlpprimarec"><span class="mlpznaktucne11b">J. J. O’MOLLOY</span>: Co
říkám Daniel? Kdepak. Učiněný Peter O’Brien.</p>

<p class="mlpprimarec"><span class="mlpznaktucne11b">ČMUCHAL FLYNN</span>: A kde
seženu těch pět liber?</p>

<p class="mlpprimarec"><span class="mlpznaktucne11b">CHCÁČ BURKE</span>: Co na
močové potíže?</p>

<p class="mlpprimarec"><span class="mlpznaktucne11b">BLOOM</span>:</p>

<p class="mlpversedrama">Acid. nit. hydrochlor dil., 20 kapek<br/>
Tinct. mix. vom., 4 kapky.<br/>
Extr. taraxel. lig., 30 kapek.<br/>
Aq. dis. ter in die.</p>

<p class="mlpprimarec"><span class="mlpznaktucne11b">CHRIS CALLINAN</span>: Jaká je
paralaxa subsolární ekliptiky Aldebarana?</p>

<p class="mlpprimarec"><span class="mlpznaktucne11b">BLOOM</span>: To jsem rád, Chrise,
že ses ozval. K. 11.</p>

<p class="mlpprimarec"><span class="mlpznaktucne11b">JOE HYNES</span>: Proč nemáte
stejnokroj?</p>

<p class="mlpprimarec"><span class="mlpznaktucne11b">BLOOM</span>: Když nosil můj
předek blahé paměti v smrdutém žaláři stejnokroj rakouské despoty, kde byl váš
předek?</p>

<p class="mlpprimarec"><span class="mlpznaktucne11b">BEN DOLLARD</span>: Co
macešky?</p>

<p class="mlpprimarec"><span class="mlpznaktucne11b">BLOOM</span>: Zdobí
předměstské zahrádky.</p>

<p class="mlpprimarec"><span class="mlpznaktucne11b">BEN DOLLARD</span>: A co když přijdou
dvojčata?</p>

<p class="mlpprimarec"><span class="mlpznaktucne11b">BLOOM</span>: Otec (pater,
táta) se zadumá.</p>

<p class="mlpprimarec"><span class="mlpznaktucne11b">LARY O’ROURKE</span>:
Osmidenní otvírací licenci pro můj nový lokál. Pamatujete si, sire Leopolde, na
mě, jak jste bydlel v sedmičce. Vaší paničce posílám tucet láhví ležáku.</p>

<p class="mlpprimarec"><span class="mlpznaktucne11b"><span class="calibre19">BLOOM</span></span><span class="calibre19">: <span class="mlpznakkurziva11b">(Chladně.)</span> Nemám to potěšení. Lady Bloomová
dárky nepřijímá.</span></p>

<p class="mlpprimarec"><span class="mlpznaktucne11b">CROFTON</span>: Je to věru
slavnost.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Vznešeně.)</span> Říkáte slavnost. Já říkám svátost.</p>

<p class="mlpprimarec"><span class="mlpznaktucne11b">ALEXANDER CLAVIS</span>:
Kdypak budeme mít svůj dům klíčů?</p>

<p class="mlpprimarec"><span class="mlpznaktucne11b">BLOOM</span>: Jsem pro nápravu
obecních mravů a prostého desatera. Nový svět místo starého. Jednota všech,
židů, muslimů i křesťanů. Tři korce a krávu všem dítkám přírody. Kryté motorové
furgóny. Povinná tělesná práce pro všechny. Sady ve dne v noci šmahem přístupné
veřejnosti. Elektrické myčky nádobí. Souchotiny, šílenství, války a žebrota
musí přestat. Všeobecná amnestie. Každý týden karneval s řáděním v maskách,
prémie všem, esperanto, vesměrné bratrství. Konec vlastenectví ochmelků a mrtvičných
švindléřů. Volné peníze, volná láska a volná laická církev ve volném laickém
státě.</p>

<p class="mlpprimarec"><span class="mlpznaktucne11b">O’MADDEN BURKE</span>: Volný
lišák ve volném kurníku.</p>

<p class="mlpprimarec"><span class="mlpznaktucne11b">DAVY BYRNE</span>: <span class="mlpznakkurziva11b">(Zívne.)</span> Iíííííííáááááách!</p>

<p class="mlpprimarec"><span class="mlpznaktucne11b">BLOOM</span>: Smíšené rasy a smíšená
manželství.</p>

<p class="mlpprimarec"><span class="mlpznaktucne11b">LENEHAN</span>: A co smíšené
koupání?</p>

<p class="mlpscenickepoznamkynekurziva"><span class="mlpznakkurziva11b">(Bloom
vykládá okolostojícím svou osnovu společenské obrody. Všichni souhlasí. Objeví
se kustos kildarestreetského muzea a táhne valník, na němž se kymácejí sochy
nahých bohyní, Venus Kallipygos, Venus Pandemos, Venus Metempsychosis, a rovněž
nahé sádrové postavy, znázorňující devatero nových múz, Obchod, Operní hudba,
Amor, Reklama, Průmysl, Volnost projevu, Většinový volební systém, Gastronomie,
Osobní hygiena, Lázeňské koncerty, Bezbolestný porod a Lidové hvězdářství.)</span></p>

<p class="mlpprimarec"><span class="mlpznaktucne11b">OTEC FARLEY</span>: Je to
anglikán, nevěrec, šmafutista, který usiluje podvrátit naši svatou víru.</p>

<p class="mlpprimarec"><span class="mlpznaktucne11b">PANÍ RIORDANOVÁ</span>: <span class="mlpznakkurziva11b">(Roztrhne svou závěť.)</span> Zklamala jsem se v tobě!
Ty špatino!</p>

<p class="mlpprimarec"><span class="mlpznaktucne11b">KMOTRA GROGANOVÁ</span>: <span class="mlpznakkurziva11b">(Zuje si boty, že je hodí po Bloomovi.)</span> Ty
zvíře. Ty hnusný chlape.</p>

<p class="mlpprimarec"><span class="mlpznaktucne11b">ČMUCHAL FLYNN</span>: Spusť,
Bloome. Nějakou sladkou píseň lásky.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(S rozpustilým humorem.)</span></p>

<p class="mlpversedrama">Slíbil jsem, k oltáři povedu tě,<br/>
Ona mě oklamala krutě.<br/>
S celým svým bimbam bimbam bimbam gloria.</p>

<p class="mlpprimarec"><span class="mlpznaktucne11b">ŠMATLA HOLOHAN</span>: Náš
roztomilý Bloom. Přece jen není nad něho.</p>

<p class="mlpprimarec"><span class="mlpznaktucne11b">PADDY LEONARD</span>: Operetní
Ir.</p>

<p class="mlpprimarec"><span class="mlpznaktucne11b">BLOOM</span>: Kterápak opera
zní jako gibraltarská tramvaj? Růže kastilská.</p>

<p class="mlpscenickepoznamkynekurziva"><span class="mlpznakkurziva11b">(Smích.)</span></p>

<p class="mlpprimarec"><span class="mlpznaktucne11b">LENEHAN</span>: Plagiátor!
Pryč s Bloomem.</p>

<p class="mlpprimarec"><span class="mlpznaktucne11b">ZAHALENÁ SYBILA</span>: <span class="mlpznakkurziva11b">(Zaníceně.)</span> Já jsem bloomovka a jsem na to
pyšná. Já v něho přese všechno věřím, v největšího komika na světě.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Mrká na okolostojící.)</span> Holka jako lusk, jen co
je pravda.</p>

<p class="mlpprimarec"><span class="mlpznaktucne11b">THEODORE PUREFOY</span>: <span class="mlpznakkurziva11b">(V rybářské čapce a v nepromokavé kazajce.)</span> Sahá
k mechanickému prostředku a tím maří posvátné cíle přírody.</p>

<p class="mlpprimarec"><span class="mlpznaktucne11b">ZAHALENÁ SYBILA</span>: <span class="mlpznakkurziva11b">(Probodne se.)</span> Můj rekovný bože. <span class="mlpznakkurziva11b">(Zemře.)</span></p>

<p class="mlpscenickepoznamkynekurziva"><span class="mlpznakkurziva11b"><span class="calibre17">(Ještě mnoho jiných půvabných a zanícených žen
spáchá sebevraždu tím, že se probodnou, utopí, polknou kyanovodík, mordovník,
utrejch, že si přeříznou žíly, přestanou jíst, vrhnou se pod parní válec nebo z
Nelsonova sloupu, do velké kádě Guinnessova pivovaru, strčí hlavu do plynových
kamen, oběsí se na apartních podvazcích, v různých patrech vyskočí z oken.)</span></span></p>

<p class="mlpprimarec"><span class="mlpznaktucne11b">ALEXANDER J. DOWIE</span>: <span class="mlpznakkurziva11b">(Zavile.)</span> Spolukřesťané a antibloomovci, chlap
jménem Bloom pochází z útrob pekelných a je poskvrnou křesťanstva. Ďábelsky
zpustlý od útlého věku, tento smradlavý mendeský kozel se zkaženou bábou páchal
předčasnou dětskou prostopášnost, připomínající města v rovině. Tento ničemný
pokrytec, otrlý mrzkostí, toť bílý býk, o němž je řeč v Zjevení. Klaní se ženě
v šarlatu, pletichy jsou dech jeho nozder. Zaslouží polena hranice a kotel
vřelého oleje. Kalibán!</p>

<p class="mlpprimarec"><span class="mlpznaktucne11b"><span class="calibre19">DAV</span></span><span class="calibre19">: Zlynčujte ho!
Upečte ho! Stejný mizera, jako byl Parnell. Pan Lišák.</span></p>

<p class="mlpscenickepoznamkynekurziva"><span class="mlpznakkurziva11b">(Kmotra
Groganová hodí po Bloomovi botou. Kramáň z horní a dolní Dorset Street po něm
házejí obchodně nevalnými a bezcennými věcmi, šunkovými kostmi, plechovkami
kondenzovaného mléka, neprodejnou kapustou, plesnivým chlebem, ovčími oháňkami,
odřezky slaniny.)</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Rozčileně.)</span> Toť úžeh, už zas nějaký příšerný
žert. Přisámbůh, jsem nevinný jako padlý sníh. To můj bratr Henry. Můj dvojník.
Bydlí v Dolphin’s Barn číslo 2. Pomluva, ta zmije, mě falešně obviňuje.
Krajané, <span class="mlpznakkurziva11b">sgeál i mbarr bata cóisde gan capall</span><a href="../Text/odysseus_012.html#_ftn247" title="" class="pcalibre1 pcalibre msofootnotereference calibre16" id="_ftnref247"><i class="calibre1">[247]</i></a><span class="mlpznakkurziva11b">.</span> Svého starého známého sexuologa dr. Malachjáše
Mulligana, odborníka na pohlavní choroby, vyzývám, aby mi vystavil lékařské
vysvědčení.</p>

<p class="mlpprimarec"><span class="mlpznaktucne11b">DR. MULLIGAN</span>: <span class="mlpznakkurziva11b">(V kožené motoristické bundě, na čele zelené
automobilové brýle.)</span> <span class="calibre17">Dr. Bloom je
dvoupohlavně abnormální. Nedávno uprchl z ústavu dr. Eustacha pro pomatené.
Nemanželsky narozený, trpí dědičnou padoucnicí, vyplývající z nezřízené
chlípnosti. U předků zjištěny stopy elefantiázy. Nápadné příznaky chronického
exhibicionismu. Také latentní ambidexterita. Od samohany je předčasně plešatý,
a tudíž zvráceně idealistický, kající zhýralec, a má zlaté zuby. Následkem
rodového komplexu ztratil dočasně paměť a podle mě bylo na něm víc hřešeno, než
hřešil. Po vnitroděložním vyšetření a kyselinném prozkoumání 5427 chlupů z řiti,
podpaždí, prsou a stydkých částí prohlašuji, že je <span class="mlpznakkurziva11b">virgo intacta</span></span><a href="../Text/odysseus_012.html#_ftn248" title="" class="pcalibre1 pcalibre msofootnotereference calibre21" id="_ftnref248"><i class="calibre1">[248]</i></a><span class="mlpznakkurziva11b"><span class="calibre17">.</span></span></p>

<p class="mlpscenickepoznamkynekurziva"><span class="mlpznakkurziva11b">(Bloom si
na genitáliích přidržuje svůj prvotřídní klobouk.)</span></p>

<p class="mlpprimarec"><span class="mlpznaktucne11b">DR. MADDEN</span>: Rovněž
nápadná hypsospadie. V zájmu příštích generací dávám na uváženou, aby dotyčné
orgány v národním teratologickém muzeu naložily do lihu.</p>

<p class="mlpprimarec"><span class="mlpznaktucne11b">DR. CROTTHERS</span>: Vyšetřil
jsem pacientovu moč. Je albuminoidní. Vyměšování slin nedostatečné, čéškový
reflex nestejnoměrný.</p>

<p class="mlpprimarec"><span class="mlpznaktucne11b">DR. RVÁČ COSTELLO</span>:
Náramně patrný <span class="mlpznakkurziva11b">fetor judaicus</span><a href="../Text/odysseus_012.html#_ftn249" title="" class="pcalibre1 pcalibre msofootnotereference calibre16" id="_ftnref249"><i class="calibre1">[249]</i></a><span class="mlpznakkurziva11b">.</span></p>

<p class="mlpprimarec"><span class="mlpznaktucne11b">DR. DIXON</span>: <span class="mlpznakkurziva11b">(Přečte chorobopis.)</span> Profesor Bloom je dokonalá
ukázka nového ženského muže. Jeho mravní povaha je prostá a srdečná. Mnozí v něm
spatřují milého pána, milého člověka. Celkem je trochu divný patron, ostýchavý,
leč lékařsky vzato ne prostomyslný. Dvornímu misionáři Společnosti na ochranu
napravených kněží napsal opravdu krásný dopis, přímo básnický, v němž je celé
vysvětlení. Je vlastně úplný abstinent a mohu prohlásit, že spí na slaměném
stelivu a živí se nadmíru spartánsky, totiž suchým hokynářským hrachem. V zimě
v létě nosí žíněnou košili a každou sobotu se bičuje. V glencreeské polepšovně
prý to kdysi býval mimořádný vzpurník. Podle jiné zprávy zas to byl náramný
pohrobek. Obracím se na vaši shovívavost jménem slova, nad něž posvátnější naše
mluvidla nikdy nepronesla. Co nevidět porodí.</p>

<p class="mlpscenickepoznamkynekurziva"><span class="mlpznakkurziva11b">(Všeobecný
vzruch a soucit. Ženy omdlévají. Zámožný Američan uspořádá na Blooma pouliční
sbírku. Valem se hrnou zlaté a stříbrné mince, šeky, bankovky, šperky, státní
dluhopisy, akcie, směnky, snubní prsteny, řetízky k hodinkám, medailóny,
náhrdelníky a náramky.)</span></p>

<p class="mlpprimarec"><span class="mlpznaktucne11b">BLOOM</span>: Ach, tolik
toužím slehnout.</p>

<p class="mlpprimarec"><span class="mlpznaktucne11b">PANÍ THORNTONOVÁ</span>: <span class="mlpznakkurziva11b">(V bílém ošetřovatelském plášti.)</span> Chyťte se mě
pevně kolem krku, zlatíčko. Hned bude po tom. Pevně, zlatíčko.</p>

<p class="mlpscenickepoznamkynekurziva"><span class="mlpznakkurziva11b">(Bloom se
jí pevně chytí a porodí osm žlutých a bílých chlapečků. Ozdobeni drahocennými
rostlinami, ukážou se na schodech s červeným kobercem. Všichni jsou hezcí,
obličej jako z vzácného kovu, švarní, slušně oblečení i vzorného chování,
plynně hovoří pěti moderními jazyky a pěstují různé uměny i vědy. Na náprsence
má každý zřetelně natištěno jméno: Nasodoro, Goldfinger, Chrysostomos, Maindoré,
Silversmile, Silberselber, Vifargent a Panargyros. Rázem jsou v různých zemích
dosazeni na společensky odpovědná místa jako bankovní prokuristi, ředitelé
železničních konsorcií, předsedové společností s omezeným ručením,
místopředsedové hotelových syndikátů.)</span></p>

<p class="mlpprimarec"><span class="mlpznaktucne11b">HLAS</span>: Bloome, jsi-li ty
Mesiáš ben Josef či ben David?</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Chmurně.)</span> Ty jsi řekl.</p>

<p class="mlpprimarec"><span class="mlpznaktucne11b">BRATR ČMELDA</span>: Udělej
tedy zázrak.</p>

<p class="mlpprimarec"><span class="mlpznaktucne11b">BANTAM LYONS</span>: Zaprorokuj,
kdo vyhraje saintlegerskou cenu.</p>

<p class="mlpscenickepoznamkynekurziva"><span class="mlpznakkurziva11b"><span class="calibre17">(Bloom kráčí po síti, levé oko si zakryje levým
uchem, projde několikerou zdí, vyšplhá na Nelsonův sloup, z horní římsy se
zavěsí za víčka, sní dvanáct tuctů ústřic (i se škeblemi), vyléčí několik
skorofulózních, zpitvoří obličej tak, že se podobá mnoha historickým
osobnostem, lordu Beaconsfieldovi, lordu Byronovi, Watu Taylorovi, Mojžíši
Egyptskému, Mojžíši Maimonidovi, Mojžíši Mendelssohnovi, Henrymu Irvingovi, Rip
van Winklovi, Kossuthovi, Jeanu Jacquesu Rousseauovi, baronu Leopoldu
Rotschildovi, Robinsonu Crusoeovi, Sherlocku Holmesovi, Pasteurovi, zároveň
otočí nohu každou jinam, přikáže přílivu, takže couvne, a vztaženým malíčkem
způsobí zatmění slunce.)</span></span></p>

<p class="mlpprimarec"><span class="mlpznaktucne11b">PAPEŽSKÝ NUNCIUS BRINI</span>:
<span class="mlpznakkurziva11b">(V stejnokroji papežského zuáva, ocelové brnění
na prsou, na pažích, na stehnech, na lýtkách, pod nosem mohutné světské kníry a
na hlavě mitru z balicího papíru.) Leopoldi autem generatio.</span><a href="../Text/odysseus_012.html#_ftn250" title="" class="pcalibre1 pcalibre msofootnotereference calibre16" id="_ftnref250"><i class="calibre1">[250]</i></a> Mojžíš
zplodil Noema a Noe zplodil Eunucha a Eunuch zplodil O’Hallorana a O’Halloran
zplodil Guggenheima a Guggenheim zplodil Agendatha a Agendath zplodil Netaima a
Netaim zplodil Le Hirsche a Le Hirsch zplodil Jesuruma Jesurum zplodil MacKaye
a MacKay zplodil Ostropolského a Ostropolsky zplodil Smerdoze a Smeroz zplodil
Weisse a Weiss zplodil Schwarze a Schwarz zplodil Adrianopoliho a Adrianopoli
zplodil <span class="calibre17">Aranjueze a Aranjuez zplodil Lewyho
Lawsona a Lewy Lawson zplodil Ichabudonozora a Ichabudonozor zplodil O’Donnella
Magnusse a O’Donnell Magnus zplodil Christbauma a Christbaum zplodil Ben
Maimuna a Ben Maimun zplodil Pobudu a Pobuda zplodil Benamora a Benamor zplodil
Jones-Smithe a Jones-Smith zplodil Savorgnanoviče a Savorgnanovič zplodil
Jasperstona a Jasperstone zplodil Vingtetuniema a Vingtetunieme zplodil
Szombathelyho a Szombathely zplodil Virága a Virág zplodil Blooma <span class="mlpznakkurziva11b">et vocabitur nomen eius Emmanuel</span></span><a href="../Text/odysseus_012.html#_ftn251" title="" class="pcalibre1 pcalibre msofootnotereference calibre21" id="_ftnref251"><i class="calibre1">[251]</i></a><span class="mlpznakkurziva11b"><span class="calibre17">.</span></span></p>

<p class="mlpprimarec"><span class="mlpznaktucne11b">MRTVÁ RUKA</span>: <span class="mlpznakkurziva11b">(Píše na stěnu.)</span> Bloom je hňup.</p>

<p class="mlpprimarec"><span class="mlpznaktucne11b">KAKABUS</span>: <span class="mlpznakkurziva11b">(Přestrojený za lupiče.)</span> Copak jsi dělal v té
díře v plotě za Killbarrackem?</p>

<p class="mlpprimarec"><span class="mlpznaktucne11b">HOLIČKA</span>: <span class="mlpznakkurziva11b">(Zatřepe hrkátkem.)</span> A pod Ballyboughským mostem?</p>

<p class="mlpprimarec"><span class="mlpznaktucne11b">CESMÍNOVÝ KEŘ</span>: A v čertí
rokli?</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Zlostí zrudne od čela až po zadnici, z levého oka mu
vyhrknou tři slzy.)</span> Co bylo, bylo, nechte to na pokoji.</p>

<p class="mlpprimarec"><span class="mlpznaktucne11b">IRŠTÍ PACHTÝŘI VYPUZENÍ Z DRŽBY</span>:
<span class="mlpznakkurziva11b">(V šosatých pláštích a brslenkách, v ruce
sukovice, jaké nosí na donnybroocký jarmark.)</span> Namlátit mu!</p>

<p class="mlpscenickepoznamkynekurziva"><span class="mlpznakkurziva11b">(Bloom s nasazenýma
oslíma ušima usedne na pranýř, založí ruce, vystrčí nohy, hvízdá si</span> Don
Giovanni, a cenar teco. <span class="mlpznakkurziva11b">Artanští sirotci se
vezmou za ruce a poskakují kolem něho. Dívky z misie Za branou kriminálu se
vezmou za ruce a poskakují kolem něho, jenže opačným směrem.)</span></p>

<p class="mlpprimarec"><span class="mlpznaktucne11b">ARTANŠTÍ SIROTCI</span>:</p>

<p class="mlpversedrama">Ty zrůdné slůně, čubčí čuně!<br/>
Ty že jsi miláček dam!</p>

<p class="msonormal"><span class="mlpznaktucne11b"><span class="calibre11">DÍVKY
Z MISIE ZA BRANOU KRIMINÁLU:</span></span></p>

<p class="mlpversedrama">Pojď sem, pusu ti dám<br/>
a ještě ti přidám.<br/>
Splním tvoje přání.<br/>
Chyť mi blechu na ní.</p>

<p class="mlpprimarec"><span class="mlpznaktucne11b">HORNBLOWER</span>: <span class="mlpznakkurziva11b">(V efodu a v lovecké čapce zvěstuje.)</span> I vnese
hříchy lidu na Azazela, ducha přebývajícího na poušti, a na Lilith, noční
čarodějnici. I ukamenují ho a pokálejí, ba věru, všichni z Agendath Netaimu a z
Mizraimu, země Ham.</p>

<p class="mlpscenickepoznamkynekurziva"><span class="mlpznakkurziva11b"><span class="calibre19">(Všechen lid hází po Bloomovi kašírovanými kameny.
Přihrnou se k němu vytloukači hospod a zatoulaní psi a pokálejí ho. Přistoupí k
němu Mastiansky a Citron, v kaftanech a s dlouhými pejzy. Potřásají na něho
bradou.)</span></span></p>

<p class="mlpprimarec"><span class="mlpznaktucne11b">MASTIANSKY A CITRON</span>: Ty
Beliále! Ty istrijský Laemleine! Falešný Mesiáši! Ty Abulafio!</p>

<p class="mlpscenickepoznamkynekurziva"><span class="mlpznakkurziva11b">(S žehličkou
pod paží se objeví Bloomův krejčí George Mesias a předloží účet.)</span></p>

<p class="mlpprimarec"><span class="mlpznaktucne11b">MESIAS</span>: Za přešití
kalhot jedenáct šilinků.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Bodře si zamne ruce.)</span> Jako zastara. Chudák
Bloom! <span class="mlpznakkurziva11b">(K pranýři přistoupí iškariotský černovous
Ruben J. Dodd, špatný pastýř, přes rameno nese utopeného syna.)</span></p>

<p class="mlpprimarec"><span class="mlpznaktucne11b">RUBEN J.</span>: <span class="mlpznakkurziva11b">(Sípavě šeptá.)</span> Už to prasklo. Dou po nás
chlupatý. Honem se zdejchněm.</p>

<p class="mlpprimarec"><span class="mlpznaktucne11b">HASIČI</span>: Pfláp!</p>

<p class="mlpprimarec"><span class="mlpznaktucne11b">BRUNDIBÁR</span>: <span class="mlpznakkurziva11b">(Nasadí Bloomovi žluté roucho s vyšitými barevnými
plameny a vysokou špičatou čepici. Na krk mu zavěsí pytel střelného prachu a odevzdá
ho světské vrchnosti se slovy.)</span> Odpusťte mu jeho viny. <span class="mlpznakkurziva11b">(Na všeobecnou žádost poručík Myers od dublinských
hasičů Blooma podpálí. Nářek.)</span></p>

<p class="mlpprimarec"><span class="mlpznaktucne11b">OBČAN</span>: Zaplať Pámbu!</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(V suknici nesešívané s písmenami I. H. S. stojí
vprostřed fénixových plamenů zpříma.)</span> Neplačtež nade mnou, dcery
erinské.</p>

<p class="mlpscenickepoznamkynekurziva"><span class="mlpznakkurziva11b"><span class="calibre19">(Ukáže dublinským zpravodajům spáleniny. Dcery
erinské, černě oděné, v ruce velikánské kancionály a rozsvícené hromničky,
pokleknou a pomodlí se.)</span></span></p>

<p class="mlpprimarec"><span class="mlpznaktucne11b">DCERY ERINSKÉ</span>:</p>

<p class="mlpversedrama">Ledvino Bloomova, oroduj za nás.<br/>
Kvítko lázeňské, oroduj za nás.<br/>
Mentore Mentonův, oroduj za nás.<br/>
Akvizitére <span class="mlpznakkurziva11b">Svobodáře,</span> oroduj za nás.<br/>
Dobročinný zednáři, oroduj za nás.<br/>
Bludné mýdlo, oroduj za nás.<br/>
Pamlsky hříchu, orodujte za nás.<br/>
Hudbo beze slov, oroduj za nás.<br/>
Karateli občana, oroduj za nás.<br/>
Příteli všelikých náběrek, oroduj za nás.<br/>
Porodní bábo nejmilostivější, oroduj za nás.<br/>
Bramborová ochrano proti moru a choleře, oroduj za nás.</p>

<p class="mlpscenickepoznamkynekurziva"><span class="mlpznakkurziva11b">(Šestisethlasý
sbor řízení p. Vincentem O’Brienem a na varhany doprovázený Josephem Glynnem
zazpívá chorálně Aleluja. Bloom zmlkne, scvrkne se, zuhelnatí.)</span></p>

<p class="mlpprimarec"><span class="mlpznaktucne11b">ZOE</span>: Jen mluv, až
zmodráš.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Čepici přes uši, za páskou gypsovku, zaprášené škrpály,
v ruce červený vystěhovalecký uzlík, na povříslu vede rašelinově černavého
čuníka, s úsměvem v oku.)</span> Pusť mě, hospodyně, při všech connemarských
kozách, mám toho nuzačení nad hlavu. <span class="mlpznakkurziva11b">(Se slzou v oku.)</span>
Holá nepříčetnost. Vlastenčení, pláč nad mrtvými, hudba, budoucnost národa. Být
či nebýt. Veta po životním snu. Klidně ho skoncuj. Oni ať si žijí. <span class="mlpznakkurziva11b">(Zasmušile hledí stranou.)</span> Jsem na mizině. Pár
pilulek mordovníku. Stažené rolety. Dopis. A ulehnout k odpočinku. <span class="mlpznakkurziva11b">(Zlehka oddychuje.)</span> Nic víc. Dožil jsem. Sbohem.
Spánembohem.</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Upjatě, prst zaklesnutý za sametku.) </span>Tak ty
tak? Až podruhé. <span class="mlpznakkurziva11b">(Uchichtne se.)</span> To jsi
vstával levou nohou nebo sis to se svou znejmilejších odbyl moc rychle. Však já
uhodnu, co si myslíš.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Trpce.)</span> Muž a žena, láska, co je to? Zátka a láhev.</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Rozdurděně.)</span> Nemám ráda mizeru, který je samá
vytáčka. Jak k tomu chudák kurva přijde.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Kajícně.)</span> Jsem velký protiva. Ty zas nutné zlo.
Odkudpak jsi? Z Londýna?</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Spustí vyřídilku.)</span> Z Kančího Chrochtálova, kde
hrají prasata na varhany. Procházím z Yorkshiru. <span class="mlpznakkurziva11b">(Zadrží
mu ruku, kterou jí ohmatává bradavku.)</span> Jářku, Šmejdílku. Nech toho a začni
něco kloudného. Měl bys prachy na kvaltovku? Deset šilinků?</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Usměje se a zvolna přikývne.)</span> To víc, hurisko,
to víc.</p>

<p class="mlpprimarec"><span class="mlpznaktucne11b">ZOE</span>: Starý střevíc. <span class="mlpznakkurziva11b">(Nenuceně ho sametovými prackami pohladí.)</span>
Nepůjdeš se do hudebního salónu podívat na naši novou pianolu? Pojď, já se ti
svléknu.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Drbe se nerozhodně v týle a s nevýslovnými rozpaky
uštvaného kramáře, jak odhaduje souměr jejích odhalených hruštiček.)</span>
Kdyby jedna věděla, strašně by žárlila. Ten zelenooký netvor. <span class="mlpznakkurziva11b">(Důtklivě.) </span><span class="mlpznakkurziva11b"><span class="calibre23">Víš</span></span> sama, jak je to těžké. Nemusím ti
to říkat.</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Polichocena.)</span> Co oko nevidí, srdce neželí. <span class="mlpznakkurziva11b">(Polaská ho.)</span> Pojď.</p>

<p class="mlpprimarec"><span class="mlpznaktucne11b">BLOOM</span>: Smavá čarodějka!
Ruka, houpající kolébku.</p>

<p class="mlpprimarec"><span class="mlpznaktucne11b">ZOE</span>: Děcko!</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(V dětském prádýlku a v pelerínce, hlavatý, s čupřinou
tmavých vlasů, kukadly si měří její župánek, buclatým prstíkem na něm počítá
bronzové přezky a slintavým jazykem klinká a šišlá.)</span> Jedna dvě tli: tli
dvě jedna.</p>

<p class="mlpprimarec"><span class="mlpznaktucne11b">PŘEZKY</span>: Má mě rád. Nemá
mě rád. Má mě rád.</p>

<p class="mlpprimarec"><span class="mlpznaktucne11b">ZOE</span>: Kdo mlčí,
souhlasí. <span class="mlpznakkurziva11b">(Rozpjatými drápky ho drapne za ruku,
ukazovákem mu na dlani šmátrá smluvené znamení tajného posla a svádí ho do
záhuby.)</span> Horké ruce, studený nácek.</p>

<p class="mlpscenickepoznamkynekurziva"><span class="mlpznakkurziva11b">(Vprostřed
vůní, hudby, pokušení zaváhá. Ona ho vede ke schůdkům, táhne ho pachem podpažní
jamky, neřestí malovaných očí, šelestem župánku, v jehož křivolakých záhybech
číhá lví smrad všech mužských, kteří ji měli.)</span></p>

<p class="mlpprimarec"><span class="mlpznaktucne11b">SAMČÍ DRAVCI</span>: <span class="mlpznakkurziva11b">(Čpějí sírou říje a trusu, vzpínají se v stání,
pořvávají, sem a tam kymácejí omámenou hlavou.)</span> Dobře!</p>

<p class="mlpscenickepoznamkynekurziva"><span class="mlpznakkurziva11b">(Zoe s Bloomem
dojdou k prahu a tam sedí dvě kolegyně děvky. Zpod namalovaných brv si ho
zvědavě změří a na jeho letmou poklonu se usmějí. Nemotorně klopýtne.)</span></p>

<p class="mlpprimarec"><span class="mlpznaktucne11b"><span class="calibre17">ZOE</span></span><span class="calibre17">: <span class="mlpznakkurziva11b">(Šťastně ho rukou zachytí.)</span> Hopla! Nespadni mi
nahoru do schodů!</span></p>

<p class="mlpprimarec"><span class="mlpznaktucne11b">BLOOM</span>: Sedmkrát padne
spravedlivý. <span class="mlpznakkurziva11b">(Na prahu uhne stranou.)</span>
Slušnost velí až po tobě.</p>

<p class="mlpprimarec"><span class="mlpznaktucne11b">ZOE</span>: Dámy napřed, potom
páni.</p>

<p class="mlpscenickepoznamkynekurziva"><span class="mlpznakkurziva11b">(Ona
překročí práh. On zaváhá. Ona se otočí, napřáhne ruku a vtáhne ho přes práh. On
poskočí. Na parožím věšáku v předsíni visí mužský klobouk a pršák. Bloom
smekne, ale při pohledu na ně se zasmuší, potom se zamyšleně usměje. Na
odpočívadle točitých schodů se rozevřou dveře. Opičím poskokem projde kolem
nějaký mužský ve fialové košili a šedých kalhotech, na nohou hnědé ponožky,
plešatou hlavu a kozlí bradku vztyčenou, tiskne k sobě plný džbán vody, po zemi
za sebou vleče dvojocasé šle. Bloom se honem vrátí a na stolku v předsíni si
prohlíží křepeláčí oči rozběhnuté lišky: začmuchá zvednutou hlavou a odejde za
Zoe do hudebního salónu. Stínítko ze slézového hedvábného papíru tlumí
rozsvícený lustr. Kolem dokola poletuje noční můra, vráží, uniká. Podlahu
zakrývá linoleová mozaika ledvincových a blankytných a cinobrových kosodélníků.
Na všechny strany jsou do ní vtištěny šlépěje, pata vedle paty, pata vedle celé
nohy, špička vedle špičky, do sebe zamotaná chodidla, maurský tanec šoupavých
noh bez přízračných těl, vířivý chumel kdo s koho. Stěny jsou vyčalouněny
tapetou s tisovými girlandami a prázdnými mezerami. Před roštem rozevřený
paraván z pavích per. Na žíněné krbové rohožce po turecku dřepí Lynch, čapku má
obráceně staženou do čela. Prutem si zvolna dává takt. Na hraně stolu sedí,
pohupuje nohou, v zlaceném zrcadle nad krbem se zhlíží vychrtlá sinalá děvka
Kitty Rickettsová v námořnickém kostýmu, jelenicové rukavičky shrnuté z korálového
náramku, v ruce řetízkovou peněženku. Z živůtku jí přečnívá tkanička
šněrovačky. Lynch ukazuje posměšně prstem na ty dva u klavíru.)</span></p>

<p class="mlpprimarec"><span class="mlpznaktucne11b">KITTY</span>: <span class="mlpznakkurziva11b">(Odkašle si do dlaně.)</span> Trochu pošukaná. <span class="mlpznakkurziva11b">(Naznačí to tak, že zakomíhá ukazovákem.)</span>
Blemblem. <span class="mlpznakkurziva11b">(Lynch jí prutem nadzvedne sukni a bílou
spodničku. Ona si je zas rázem shrne.)</span> Chovej se způsobně. <span class="mlpznakkurziva11b">(Škytne, hbitě si pošoupne námořnickou čapku, pod níž
jí zazáří henou zryšavělé vlasy.)</span> Prosím za prominutí.</p>

<p class="mlpprimarec"><span class="mlpznaktucne11b">ZOE</span>: Víc světla na
scénu, Karlíku. <span class="mlpznakkurziva11b">(Přistoupí k lustru a dotáhne
kohoutek.)</span></p>

<p class="mlpprimarec"><span class="mlpznaktucne11b">KITTY</span>: <span class="mlpznakkurziva11b">(Zašmátrá na hořák.)</span> Co to s ním dnes je?</p>

<p class="mlpprimarec"><span class="mlpznaktucne11b">LYNCH</span>: <span class="mlpznakkurziva11b">(Zhluboka.)</span> Vystoupí duch a skřítci.</p>

<p class="mlpprimarec"><span class="mlpznaktucne11b">ZOE</span>: Zatleskejte Zoe na
záda.</p>

<p class="mlpscenickepoznamkynekurziva"><span class="mlpznakkurziva11b">(Prut v Lynchově
ruce zableskne: mosazný pohrabáč. Štěpán stojí u pianoly, na níž má pohozený
klobouk a jasanovou hůl. Dvěma prsty opakuje řadu prázdných kvint. Předloktí
bezvládně svěšené přes opěradlo, rozvaleně si v koutku lehátka hoví a poslouchá
Florry Talbotová, plavá malátná macatá děvka v rozedraných zašle jahodových
domácích šatech. Přes ospalé víčko jí chlípí důkladné ječné zrno.</span></p>

<p class="mlpprimarec"><span class="mlpznaktucne11b">KITTY</span>: <span class="mlpznakkurziva11b">(Znovu škytne, až kopne rozkomíhanou nohou.)</span>
Prosím za prominutí!</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Pohotově.)</span> To na tebe šamstr myslí. Udělej si
uzel na košili. <span class="mlpznakkurziva11b">(Kitty Rickettsová sklopí hlavu.
Rozepne se jí kožešinové boa, sklouzne a smekne se po rameni, po zádech, po
paži, po židli až na zem. Lynch si tu stočenou housenku nasadí na prut. Ona si
hadovitě ovine šíji a zachumlá se. Štěpán se přes rameno ohlédne po dřepícím s čapkou
zadním koncem staženou do čela.)</span></p>

<p class="mlpprimarec"><span class="mlpznaktucne11b">ŠTĚPÁN</span>: Vlastně na tom
vůbec nezáleží, jestli to Benedetto Marcello někde našel, nebo sám složil.
Ritus, toť básníkův odpočinek. Třeba je to starý hymnus na Démétér nebo to má
ilustrovat <span class="mlpznakkurziva11b">Coela enarrant gloriam Dei</span><a href="../Text/odysseus_012.html#_ftn252" title="" class="pcalibre1 pcalibre msofootnotereference calibre16" id="_ftnref252"><i class="calibre1">[252]</i></a><span class="mlpznakkurziva11b">.</span> Snese čtyřnásobné trylky i mody od
hyperfrygické až po myxolydickou tóninu a texty tak rozdílné, jako je
poskakování kněží kolem Davidova, totiž vlastně Kirčina, co říkám Cereřina oltáře,
a Davidovy poučky o jeho všemohoucnosti, udílené ve stáji prvnímu fagotistovi. <span class="mlpznakkurziva11b">Mais, nom de nom,</span> to je zas jiná písnička. <span class="mlpznakkurziva11b">Jetez la gourme. Faut que jeunesse se passe.</span><a href="../Text/odysseus_012.html#_ftn253" title="" class="pcalibre1 pcalibre msofootnotereference calibre16" id="_ftnref253"><i class="calibre1">[253]</i></a><span class="mlpznakkurziva11b"> (Zarazí se, ukáže Lynchovu čapku, usměje se,
zachechtá.) Kdepak </span>máš svůj hrbolek vědomostí?</p>

<p class="mlpprimarec"><span class="mlpznaktucne11b">ČAPKA</span>: <span class="mlpznakkurziva11b">(S chmurnou zádumčivostí.)</span> Pch! Je to tak,
protože je to tak. Ženské mudrování. Židořecké je řeckožidovské. Krajnosti se
dotýkají. Smrt je nejvyšší podoba života. Pch.</p>

<p class="mlpprimarec"><span class="mlpznaktucne11b">ŠTĚPÁN</span>: Dost přesně si
pamatuješ mé chyby, chvásty, omyly. Jak dlouho ještě budu zavírat oči před
zradou? Bruse!</p>

<p class="mlpprimarec"><span class="mlpznaktucne11b">ČAPKA</span>: Pch.</p>

<p class="mlpprimarec"><span class="mlpznaktucne11b">ŠTĚPÁN</span>: A ještě něco. <span class="mlpznakkurziva11b">(Zamračí se.)</span> Je to proto, že základní tón a dominanta
jsou od sebe odděleny největším možným intervalem, který…</p>

<p class="mlpprimarec"><span class="mlpznaktucne11b">ČAPKA</span>: Který? Dopověz.
Nejde to.</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Úporně.)</span> Intervalem, který. Je největší možná
elipsa. Která je v souladu s. S konečným návratem. Oktáva. Která.</p>

<p class="mlpprimarec"><span class="mlpznaktucne11b">ČAPKA</span>: Která?</p>

<p class="mlpscenickepoznamkynekurziva"><span class="mlpznakkurziva11b">(Venku
začne gramofon vřeštět</span> Svaté město.)</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Ráz na ráz.)</span> Která došla na samý konec světa,
aby se neprotkla. Bůh, slunce, Shakespeare, obchodní cestující, jakmile se ve
skutečnosti protkne, stane se sám sebou. Počkat. Chvilinku počkat. K čertu s tím
pouličním křikem. Sebou, jakým se měl neúprosným předurčením stát. <span class="mlpznakkurziva11b">Ecco.</span><a href="../Text/odysseus_012.html#_ftn254" title="" class="pcalibre1 pcalibre msofootnotereference calibre16" id="_ftnref254"><i class="calibre1">[254]</i></a></p>

<p class="mlpprimarec"><span class="mlpznaktucne11b">LYNCH</span>: <span class="mlpznakkurziva11b">(S uštěpačným skučivým chechtotem se na Blooma a Zoe Higginsovou
ušklíbne.) </span>Určený proslov, jen co je pravda.</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Řízně.)</span> Pánbůh tě naprav, on toho ví víc, než
jsi ty zapomněl.</p>

<p class="mlpscenickepoznamkynekurziva"><span class="mlpznakkurziva11b">(Florry
Talbotová hledí na Štěpána s otylou zabedněností.)</span></p>

<p class="mlpprimarec"><span class="mlpznaktucne11b">FLORRY</span>: V létě prý bude
poslední soud. </p>

<p class="mlpprimarec"><b class="calibre9">KITTY</b>: Kdepak!</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Rozřechtá se.)</span> Nespravedlivý Bože!</p>

<p class="mlpprimarec"><span class="mlpznaktucne11b">FLORRY</span>: <span class="mlpznakkurziva11b">(Uraženě.)</span> Vždyť psali o Antikristovi v novinách.
Ach, to mě svrbí noha.</p>

<p class="mlpscenickepoznamky">(Otrhaní bosí kameloti, táhnoucí za sebou
papírového draka, ťapají kolem a vykřikují.)</p>

<p class="mlpprimarec"><span class="mlpznaktucne11b">KAMELOTI</span>: Poslední
vydání. Výsledky závodu na houpacích koních. Mořský had v královském průplavu.
Antikrist k nám šťastně dojel. <span class="mlpznakkurziva11b">(Štěpán se otočí a
uvidí Blooma.)</span></p>

<p class="mlpprimarec"><span class="mlpznaktucne11b">ŠTĚPÁN</span>: Do času, časů,
a do půl času.</p>

<p class="mlpscenickepoznamkynekurziva"><span class="mlpznakkurziva11b">(Doklokpýtá
k nim věčný žid Ruben J. Antikrist, dravčí ruku na hřbetě rozevřenou. Přes
bedra má uvázaný poutnický tlumok, z něhož čouhají vlastní směnky a propadlé
akcie. Na rameně drží vzhůru dlouhé lodní bidlo a z jeho vidlice za pás u kalhot
visí zplihlá hromádka jeho jednorozeného syna, zachráněného z vody Liffey. V houstnoucím
šeru metá kozelce skřet v podobě Rváče Costella, ztržený v kříži, hrbatý, s vodnatou
hlavou, vyčnělými lícními kostmi a bambulatým nosem.)</span></p>

<p class="mlpprimarec"><span class="mlpznaktucne11b">VŠICHNI</span>: Cože?</p>

<p class="mlpprimarec"><span class="mlpznaktucne11b">SKŘET</span>: <span class="mlpznakkurziva11b">(Cvaká zuby, rejdí sem a tam, poulí oči, piští, dravčí
paže rozpjaté, skáče jako klokan, najednou prostrčí bezertý obličej vidlicí
stehen.) Il vient! C’est moi! L’homme qui rit! L’homme primigène! (S dervišskými
skřeky se točí kolem dokola.) Sieurs et dames, faites vos jeux! (Dřepne a kejkluje.
Z dlaní mu odletují ruletové planety.) Les jeux sont faits! (Planety se srážejí
a chřestivě řachají.) Rien n’va plus.</span><a href="../Text/odysseus_012.html#_ftn255" title="" class="pcalibre1 pcalibre msofootnotereference calibre16" id="_ftnref255"><i class="calibre1">[255]</i></a><span class="mlpznakkurziva11b"> (Planety, plavné balónky, nafouknuté odplouvají
vzhůru. Sám odskočí do prázdna.)</span></p>

<p class="mlpprimarec"><span class="mlpznaktucne11b">FLORRY</span>: <span class="mlpznakkurziva11b">(Propadá malátnosti, úkradkem se pokřižuje.) Konec
světa! (Mokvá z ní samičí vlažný výpar. Mlžné šero zahaluje prostor. Venku přes
nakupenou mlhu přeřvává gramofon pokašlávání a šoupání nohou.)</span></p>

<p class="mlpprimarecbezmezery"><span class="mlpznaktucne11b">GRAMOFON</span>:
Jeruzaléme!</p>

<p class="mlpprimarecdalsiodstavce">Otevři brány a zapěj</p>

<p class="mlpprimarecdalsiodstavce">hosana…</p>

<p class="mlpscenickepoznamkynekurziva"><span class="mlpznakkurziva11b">(K obloze
zasrší raketa a vybuchne. Vypadne z ní bílá hvězda a ta zvěstuje dokonání všech
věcí a druhý příchod Eliášův. Po nekonečném neviditelném lanu, napjatém od
zenitu k nadiru, o překot se v podobě Třínožce z Manu šerem řítí Konec světa,
dvouhlavá chobotnice v úboru skotského panského sluhy, v husarské beranici a tartanové
suknici.)</span></p>

<p class="mlpprimarec"><span class="mlpznaktucne11b">KONEC SVĚTA</span>: <span class="mlpznakkurziva11b">(Zadrhuje po skotsku.)</span> Kdo si skočí šaryvary,
šaryvary?</p>

<p class="mlpscenickepoznamkynekurziva"><span class="mlpznakkurziva11b">(Nad
metelicí a dušným pokašláváním jako sluka shůry řezavě mekotá Eliášův hlas.
Všecek uřícený ve volné kmentové rochetě s nálevkovitými rukávy vystrkuje nad
řečniště, potažené hvězdnatým praporem, kostelnický obličej. Uhodí do brlení.)</span></p>

<p class="mlpprimarec"><span class="mlpznaktucne11b">ELIÁŠ</span>: <span class="calibre15">Hafat se tady v boudě nebude. Jaku Crane, Creole
Sue, Dave </span>Campbelle, Abe Kirschnere, kašlete se zavřenou hubou. Jářku,
meziměstskou obsluhuju já. Do toho, hoši. Boží hodina uhodí ve 12.25. Pověz
mámě, že tam budeš. Špurtni přihlášku a padne ti eso. Rovnou tady nastup. Kup
si lístek na věčnost, nikde se nepřestupuje. Ještě slovíčko. Jsi pro božího
syna, nebo jsi psina? Kdyby tak nastal na Coney Islandu nový advent, máme
spakováno? Florry Kriste, Štěpáne Kriste, Zoe Kriste, Bloome Kriste, Kitty
Kriste, Lynchi Kriste, jen na vás záleží, jestli tu kosmickou sílu pocítíte. To
jste před kosmem potento? To tak. K andělům se dejte. Buďte prizmovým hranolem.
Něco v sobě máte, něco vyššího. Můžete se skamarádit s Kristem, s Gautamou, s Ingersollem.
Jestlipak jste všichni vpadli do téhle vibrace? Bodejť ne. Jen se do toho,
shromáždění, zažerete, jako nic si vyjedete na parádní výlet do nebe. Chápete?
Životní zpruha je to, aby ne. Něco prima primisima, co tu ještě nebylo. Je to
bašta. Je to nejmazanější fígl. Je to úžasné, veleskvělé. Pohne to svámi.
Zavibruje. Já to vím, já jsem nějaký vibrátor. Žert stranou, mluvme k věci. A.
J. Kristus Dowie a harmoniální filozofie. Rozumíte? Tak dobrá. Západní Šedesátá
devátá ulice číslo sedmdesát sedm. Rozumíte? To rád slyším. Brnkněte mi
slunofonem, kdy budete chtít. Ožralci, neutrácejte za známky. <span class="mlpznakkurziva11b">(Zahuláká.)</span> A teď píseň slávy. Všichni s chutí
zazpívejte s námi. A ještě jednou! <span class="mlpznakkurziva11b">(Zpívá.)</span>
Jeru…</p>

<p class="mlpprimarec"><span class="mlpznaktucne11b">GRAMOFON</span>: <span class="mlpznakkurziva11b">(Přehluší jeho hlas.)</span> Kurvysalbránavýso…</p>

<p class="mlpscenickepoznamkynekurziva"><span class="mlpznakkurziva11b">(Deska skřípavě
drhne o jehlu.)</span></p>

<p class="mlpprimarec"><span class="mlpznaktucne11b">VŠECHNY TŘI DĚVKY</span>: <span class="mlpznakkurziva11b">(Zacpou si uši a zapiští.)</span> Ouvej!</p>

<p class="mlpprimarec"><span class="mlpznaktucne11b">ELIÁŠ</span>: <span class="mlpznakkurziva11b">(S vyhrnutými rukávy, v obličeji černý, ruce zdviženy,
huláká, co mu síly stačí.) </span>Pane veliký bratře tam nahoře, pane
prezidente, jestlipak slyšíte, co já jsem vám povídal. Pevně vám věřím, pane
prezidente, a namouduši si myslím, že slečna Higginsová a slečna Rickettsová
maj v sobě náboženství. Namouduši, slečno Florry, tak polekanou ženskou jako vy
jsem dávno neviděl. Pane prezidente, pojďte a pomozte mi spasit naše milovaný
sestry. <span class="mlpznakkurziva11b">(Mrká na posluchače.)</span> Náš pan
prezident mě slyší, ale pořád ani muk.</p>

<p class="mlpprimarec"><span class="mlpznaktucne11b">KITTY-KATE</span>: Já jsem se
zapomněla. V slabé chvíli jsem pochybila a na Constitution Hill jsem to
spáchala. Biskup mě biřmoval. Matčina sestra se provdala za jednoho
Montmorencyho. Zkazil mě jeden istalatér, když jsem ještě byla cudná.</p>

<p class="mlpprimarec"><span class="mlpznaktucne11b">ZOE-FANNY</span>: Já jsem si
ho tam pustila jen tak z jundy.</p>

<p class="mlpprimarec"><span class="mlpznaktucne11b">FLORRY-TERESA</span>: Já jsem
se zas po portském, kterým jsem zapíjela <span class="calibre17">tříhvězdičkový
koňak Hennessy, spustila s Whelanem, on mi vlezl</span> do postele.</p>

<p class="mlpprimarec"><span class="mlpznaktucne11b">ŠTĚPÁN</span>: Na počátku bylo
slovo a vposledek na věky věkův. Blahoslaveno buď osmero blahoslaventví.</p>

<p class="mlpscenickepoznamkynekurziva"><span class="mlpznakkurziva11b">(Granátnickým
krokem v čtyřstupu hřmotně připochodují Dixon, Madden, Crotthers, Costello,
Lenehan, Bannon, Mulligan a Lynch v bílých medických pláštích.)</span></p>

<p class="mlpprimarec"><span class="mlpznaktucne11b">BLAHOSLAVENSTVÍ</span>: <span class="mlpznakkurziva11b">(Zmateně.)</span> Bumbání biftek bulbible banku byznysum
barnum buzerum biskup.</p>

<p class="mlpprimarec"><span class="mlpznaktucne11b">LYSTER</span>: <span class="mlpznakkurziva11b">(V kvakersky šedých brslenkách a v širáku, říká
opatrně.)</span> Je to náš přítel. Jmenovat ho nemusím. Hledejž světlo.</p>

<p class="mlpscenickepoznamkynekurziva"><span class="mlpznakkurziva11b">(Odtančí
kurantou. V lazebnickém ústroji vystoupí Nej, oslnivě vyžehlený, kadeře v natáčkách.
Přivádí Johna Eglintona, který má na sobě mandarínské kimono ze žlutého
nankinu, potištěné ještěrkami, a vysoký pagodový klobouk.)</span></p>

<p class="mlpprimarec"><span class="mlpznaktucne11b">NEJ</span>: <span class="mlpznakkurziva11b">(S úsměvem nadzdvihne klobouk a odkryje vyholenou
hlavu, z jejíhož temene mu trčí oranžovou mašlí převázaný copánek.)</span>
Zrovna jsem ho krášlil, to víte. Dílo krásy, to víte. Jak říká Yeats, nebo
vlastně jak říká Keats.</p>

<p class="mlpprimarec"><span class="mlpznaktucne11b">JOHN EGLINTON</span>: <span class="mlpznakkurziva11b">(Vytáhne tmavou svítilnu se zeleným víčkem a posvítí jí
do kouta; s hanlivým nádechem.)</span> Estetika a kosmetika se hodí do budoáru.
Mně jde o pravdu. Prostou pravdu pro prostého člověka. Tanderangee chce
skutečnosti a skutečností se domaká.</p>

<p class="mlpscenickepoznamkynekurziva"><span class="mlpznakkurziva11b">(Za uhlákem
v kuželu světla, bradu opřenou o kolena, dumá svatooký, olavský, vousatý
Mananaan MacLir. Pomalu se vztyčí. Z jeho druidského roucha to zafičí studeným
mořským větrem. Hlava se mu hemží úhoři a úhořím potěrem. Je všecek potažen
chaluhami a škeblemi. V pravé ruce drží pumpu od kola. Za klepeta svírá levou
rukou mohutného raka.)</span></p>

<p class="mlpprimarec"><span class="mlpznaktucne11b">MANANAAN MACLIR</span>: <span class="mlpznakkurziva11b">(Hlasem vln.)</span> Aum! Hek! Val! Ak! Lub! Mor! Ma!
Bílí jógiové bohů. Skrytý pimander Herma Trismegista. <span class="mlpznakkurziva11b">(Hlasem svištivého mořského větru.) </span>Punardžanam
patsypandžaub! Za nos se vodit nedám. Někým bylo řečeno: pozor na levici, na
ctění Šachtí! <span class="mlpznakkurziva11b">(Skřekem buřňáků.)</span> Šachtí, Šivo!
Chmurný skrytý Otče. <span class="mlpznakkurziva11b">(Pumpou od kola praští raka
v levé ruce. Na družstevním ciferníku <span class="calibre19">mu
zasvítí dvanáct znamení zvířetníku. Oceánsky ryčně zaúpí.)</span></span><span class="calibre19"> Aum!</span> Baum! Pydžaum. Jáť jsem světlo
domácnosti, jáť jsem nyvěsnivé smetanové máslo.</p>

<p class="mlpscenickepoznamkynekurziva"><span class="mlpznakkurziva11b">(Kostlivčí
jidášská ruka přiškrtí světlo. Zelené světlo zchřadne do slézova. Plynový hořák
pískavě zakvílí.)</span></p>

<p class="mlpprimarec"><span class="mlpznaktucne11b">HOŘÁK</span>: Púa. Fúúúííí.</p>

<p class="mlpscenickepoznamkynekurziva"><span class="mlpznakkurziva11b">(Zoe
přiběhne k lustru, skrčí nohu, narovná plynovou punčošku.)</span></p>

<p class="mlpprimarec"><span class="mlpznaktucne11b">ZOE</span>: Kdo mi dá čouda,
když už jsem tady?</p>

<p class="mlpprimarec"><span class="mlpznaktucne11b">LYNCH</span>: <span class="mlpznakkurziva11b">(Pohodí na stůl cigaretu.)</span> Tumáš.</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Se strojenou pýchou natočí k němu hlavu.)</span>
Takhle se dámě podává papirosa? <span class="mlpznakkurziva11b">(Stoupne na
špičky, že si cigaretu nad plamenem připálí, zvolna ji kroutí v prstech, až je
jí vidět hnědé chomáčky v podpaždí. Po straně jí Lynch pohrabáčem drze nadzvedne
župánek. Pod safírem se od podvazků vzhůru její nahá kůže jeví rusalkovsky
zelená. Klidně pokuřuje.)</span> Vidíš mi na prdelce mateřské znamínko?</p>

<p class="mlpprimarec"><span class="mlpznaktucne11b">LYNCH</span>: Já se nedívám.</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Potrouble po něm hodí očkem.)</span> Že ne? To je něco
pro tebe. Citrón by sis cucnout nechtěl?</p>

<p class="mlpscenickepoznamkynekurziva"><span class="mlpznakkurziva11b"><span class="calibre19">(Se strojeným studem zašilhá a úkosem vrhne
významný pohled na</span> Blooma, potom se k němu přitočí a tak župan z pohrabáče
vysmekne. Znovu jí zaleje kůži modré fluidum. Bloom stojí, žádostivě se usmívá,
mne si palce. Kitty Rickettsová si nasliní prostředník, koukne do zrcadla a přetře
si brvy. Capouchem prudce sjede byzantský dvorní pravověd Lipoti Virág a na
nemotorných růžových chůdách furiantsky pokročí dva kroky vlevo. Je naditý do
několika zimníků, přes ně má hnědý mackintosh a pod ním drží pergamenový
svitek. V levém oku mu blýská monokl Cashela Boyla O’Connora Fitzmaurice
Tisdalla Farrella. Na hlavě má nasazen egyptský pšent. Za ušima mu trčí dva
brky.)</span></p>

<p class="mlpprimarec"><span class="mlpznaktucne11b">VIRÁG</span>: <span class="mlpznakkurziva11b">(Srazí paty, ukloní se.)</span> Jmenuji se Virág Lipoti
ze Szombathely. <span class="mlpznakkurziva11b">(Šetrně, suše si odkašle.)</span>
Necudné nahoty je tady vidět hodně, co? Při nestřeženém pohledu odzadu vyšlo
najevo, že ona ty poněkud intimní součástky, jejichž jsi oddaným ctitelem,
vůbec na sobě nemá. Jizvy po injekci na stehně sis, doufám, všiml. Dobrá.</p>

<p class="mlpprimarec"><span class="mlpznaktucne11b">BLOOM</span>: Děkuji. Vždyť…</p>

<p class="mlpprimarec"><span class="mlpznaktucne11b">VIRÁG</span>: Naproti tomu ta
druhá s třešňovým růžem a s bílým čepcem, jejíž vlasy za mnoho vděčí našemu
kmenovému elixíru ze dřeva gofer, je ve vycházkovém kostýmu a podle toho, jak
sedí, myslím, že má šněrovačku pevně utaženou. Jako by spolkla lineál. Snad se
mýlím, ale vždycky se mi zdálo, že když to ty nezbednice tak narafičí, že jim
vyčuhuje prádlo, jejich exhibicionismus ti lahodí. Zkrátka hipogryf. Mám
pravdu?</p>

<p class="mlpprimarec"><span class="mlpznaktucne11b">BLOOM</span>: Trochu hubená.</p>

<p class="mlpprimarec"><span class="mlpznaktucne11b">VIRÁG</span>: <span class="mlpznakkurziva11b">(Bez nelibosti.)</span> Rozhodně. Správný postřeh, a ty
nabírané kapsy a jistá baňatost sukně mají budit dojem kyprých boků. Nejspíš
mecie z monstrvýprodeje, na kterou oškubala nějakého křena. Klamná paráda na
ošálení zraku. Všimni si těch důkladně provedených detailů. Co můžeš nosit
dnes, neoblékej zítra. Paralaxa. <span class="mlpznakkurziva11b"><span class="calibre17">(Nervózně škubne hlavou.)</span></span><span class="calibre17"> Slyšel jsi, jak mi v mozku cvaklo? Pollysylabaxa.</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Loket opřený o dlaň, ukazovák zapíchnutý do líce.)</span>
Vypadá smutně.</p>

<p class="mlpprimarec"><span class="mlpznaktucne11b">VIRÁG</span>: <span class="mlpznakkurziva11b">(Cynicky vycení žlutě lasičí zuby a sípavě štěkne.)</span>
Švindl! Pozor na třeštidla a afektované melancholičky. Konvalinka. Všechny mají
čertíka, co ho objevil Rualdus Colombus. Polož ji, pokolem<span class="calibre17">bej. Pochameleonuj. <span class="mlpznakkurziva11b">(Bodřeji.)</span>
A teď bych tě s dovolením upozornil</span> na tu třetí. Pouhým okem je z ní vidět
pořádný kus. Všimni si té okysličené rostlinné hmoty na její lebce. Jejda, ta
drndá. Škaredá kačenka, nevyvážená a s hlubokým kýlem.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Lítostivě.)</span> Když si tak člověk vyjde bez
flinty.</p>

<p class="mlpprimarec"><span class="mlpznaktucne11b">VIRÁG</span>: Máme na skladě
všechny sorty, slabou, střední a silnou. Kdo maže, ten jede. S každou by sis
užil.</p>

<p class="mlpprimarec"><span class="mlpznaktucne11b">BLOOM</span>: Užil?…</p>

<p class="mlpprimarec"><span class="mlpznaktucne11b">VIRÁG</span>: <span class="mlpznakkurziva11b">(Sešpulí jazyk.)</span> Ljam. Podívej. Výztuž má
širokou jen což. Obalena je důkladnou vrstvou tuku. Podle tíhy prsou je zřejmě
z druhu savců, jen si všimni, jaké má vpředu úctyhodně rozměrné výčnělky, div
jí do polévky nepadají, a dva další dole vzadu <span class="calibre17">svědčící o důkladné mandě, která přímo vyzývá k poplácání, být trochu</span>
tužší, nic by jí nechybělo. K takovému zmacatění vede vydatná výživa.
Vykrmováním jim játra zbytněji do sloních rozměrů. Čerstvé chlebové kuličky s fenyklem
a benzoovým sturačem, zapíjené zeleným čajem, je za jejich kratičkého živobytí
obdaří přirozenými polštářky přímo kolosálně ztučnělými. To je něco pro tebe,
co? Bažit po egyptských hrncích masa. Přežírat se jimi. Čertipeklo. <span class="mlpznakkurziva11b">(Hrdlo mu zacuká.)</span> Ryc a rup. Zas už je to tady.</p>

<p class="mlpprimarec"><span class="mlpznaktucne11b">BLOOM</span>: To ječné zrno se
mi nelíbí.</p>

<p class="mlpprimarec"><span class="mlpznaktucne11b">VIRÁG</span>: <span class="mlpznakkurziva11b">(Vyhrne obočí.)</span> Na to prý je dobré dotknout se
zlatého prstenu. <span class="mlpznakkurziva11b">Argumentum ad feminam</span><a href="../Text/odysseus_012.html#_ftn256" title="" class="pcalibre1 pcalibre msofootnotereference calibre16" id="_ftnref256"><i class="calibre1">[256]</i></a><span class="mlpznakkurziva11b">,</span> jak jsme v starém Římě a v starověkém Řecku
říkali za konzuláta Diplodoca a Ichthyosaura. Ostatně Evina univerzální
medicína. Neprodává se. Jenom půjčuje. Hugenotsky. <span class="mlpznakkurziva11b">(Škubne sebou.)</span> Divný zvuk. <span class="mlpznakkurziva11b">(Útěšně si odkašle.)</span> Třeba je to bradavice. Snad
si vzpomeneš, co jsem tě o té věci naučil. Pšeničná mouka s medem a muškátovým
ořechem.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Rozvažuje.)</span> Pšeničná mouka s čertipeklem a syllabaxem.
Trapný výslech. Byl to neobyčejně úmorný den, jedna nehoda za druhou. Počkat.
Bradavice se totiž, jak jsi říkal, šíří bradavičnou krví…</p>

<p class="mlpprimarec"><span class="mlpznaktucne11b">VIRÁG</span>: <span class="mlpznakkurziva11b">(Přísně, nakrčí nos, po očku mrká.)</span> Přestaň si
mnout palce a pořádně přemýšlej. Vidíš, už jsi zapomněl. Cvič si
mnemotechniku. <span class="mlpznakkurziva11b">La causa è santa.</span>Tara.<span class="mlpznakkurziva11b"> </span>Tara. <span class="mlpznakkurziva11b">(Stranou.)</span>
Však on si vzpomene.</p>

<p class="mlpprimarec"><span class="mlpznaktucne11b">BLOOM</span>: Pokud vím,
mluvil jsi taky o rozmarýně a o tom, že na cizopasnou tkáň stačí síla vůle. Ba
ne, to ne, už mi svítá. Léčí se dotekem mrtvé ruky. Mnemo?</p>

<p class="mlpprimarec"><span class="mlpznaktucne11b">VIRÁG</span>: <span class="mlpznakkurziva11b">(Vzrušeně.)</span> Toť se ví. Toť se ví. Akorát.
Technika. <span class="mlpznakkurziva11b">(Rázně ťukne na pergamenový svitek.)</span>
S názornými podrobnostmi v této knize stojí, jak si máš počínat. Podle
rejstříku si najdeš, že na panický strach je mordovník, na zasmušilost kyselina
solná, na chlípnost kafr. Virág promluví o amputaci. Naše stará známá žíravina.
Nechají se odumřít. Pod podvázaným krčkem se ušmiknou koňskou žíní. Ale
přejděme jinam, k Bulharům a Baskům, rozmyslil ses, jestli se ti ženy v mužských
šatech líbí, nebo nelíbí? <span class="mlpznakkurziva11b">(Suše se uchichtne.)</span>
Celý rok jsi hodlal studovat náboženský problém a přes léto 1882 kvadraturu
kruhu a tak vyhrát milión. Granátové jablko. Od vznešeného k směšnému je pouhý
krok. Třeba takové pyžama. Nebo cviklem zesílené trikotové kalhotky zavřené.
Nebo třeba taková komplikovaná kombinace, košile s kalhotkami. <span class="mlpznakkurziva11b">(Uštěpačně zakokrhá.) </span>Kukuruhú!</p>

<p class="mlpscenickepoznamkynekurziva"><span class="mlpznakkurziva11b">(Bloom
všechny tři děvky nerozhodně pozoruje, potom se zahledí na zastřené slézové
světlo a poslouchá poletující můru.)</span></p>

<p class="mlpprimarec"><span class="mlpznaktucne11b">BLOOM</span>: Tehdy jsem chtěl
nyní skončit. Noční košile vůbec nebyla. Proto tohle. Ale zítra je taky den a bude.
Včerejšek je dnes. Co je teď bude tedy zítra jako bylo bude včerejšek.</p>

<p class="mlpprimarec"><span class="mlpznaktucne11b">VIRÁG</span>: <span class="mlpznakkurziva11b">(Šušká mu do ucha.)</span> Vábeny pachem nevalně
spanilé samičky, která v hřbetní krajině znovu a znovu hárá stydkým zanícením,
za svůj krátký život se jepice v jednom kuse pojímají. Lorinko! <span class="mlpznakkurziva11b">(Zahuhňá žlutým papouščím zobákem.) </span>Někdy kolem
roku pět tisíc pět set padesát naší éry měli v Karpatech přísloví. Na lžičku
medu se spíš chytne náš milý huňáč než na půl tuctu sudů nejznamenitějšího
sladového octa. Před bručounem se brání brtnice. Ale nechme toho. Vrátíme se k tomu
až jindy. Velmi nás těšilo, nás všechny. <span class="mlpznakkurziva11b">(Odkašle
si, sklopí hlavu a vnitřkem dlaně si zadumaně pomne nos.)</span> Tyto noční
můry jdou, jak zjistíš, za světlem. Klam, jen si vzpomeň na jejich
nepřizpůsobivé oko. O všech těchto spletitých otázkách si přečti v sedmnácté
knize mých Základů sexuologie neboli Milostná vášeň, což je podle dr. L. B.
senzace letošního roku. Jsou zas například jiné, které se pohybují samočinně.
Jen si všimni. Je to její příslušné slunce. Noční pták noční slunce noční
město. Chyť mě, Karlíku! Bzzz.</p>

<p class="mlpprimarec"><span class="mlpznaktucne11b">BLOOM</span>: Včela nebo
masařka onehdy celá zmámená narazila do stínu na stěně a celá zmámená mi potom
zabloudila pod košili, ještě že jsem ji…</p>

<p class="mlpprimarec"><span class="mlpznaktucne11b">VIRÁG</span>: <span class="mlpznakkurziva11b">(Aniž hne brvou, zařehtá se v syté ženské tónině.)</span>
Báječné! Španělskou mušku na podbrúšku nebo hořčicový flastr na cicváru. <span class="mlpznakkurziva11b">(Mlsně zahudruje krocaními laloky.) </span>Hudry!
Hudryhudry! Otevři se, sezame! I vyjde ven z hrobu. <span class="mlpznakkurziva11b">(Rázem rozvine pergamen a čte, světluščím nosem sleduje
pozpátku písmo, po kterém ryje drápy.)</span> Postůj, příteli. Přináším ti
odpověď. Zakrátko dojdou z červeného břehu ústřice. Já jsem nejlepší kuchař.
Třeba nám prospějí šťavnaté dvouchlopňové škeble a perigordské lanýže, ty
hlízy, vyrývané všežravým pašíkem, jsou nedostižné v případech nervové debility
neboli viragitidy. Zapáchají sice, zato poštívají. <span class="mlpznakkurziva11b">(Kývne hlavou a škádlivě zadrmolí.)</span> Nebuď zapšklý.
Monokl si do oka vmáčkni.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Roztržitě.)</span> Jinak je tomu očividně s dvouchlopňovou
ženskou škeblí. Seznam stále otevřený. Pohlaví rozštěpené. Proto se ony bojí
hmyzu, plazů. Tomu ovšem odporuje Eva a had. Historický fakt to není. Zřejmě
obdoba mé myšlenky. Hadi, ti rádi mlsají ženské mléko. Na míle daleko se
přeplazí přes všežravý les a nadobro jí ňadro vycucají. Jako ty hudrymudrovské
římské matróny, o nichž se člověk dočítá v Elephantuliasidě.</p>

<p class="mlpprimarec"><span class="mlpznaktucne11b">VIRÁG</span>: <span class="mlpznakkurziva11b">(Ústa sešpulená do tvrdých vrásek, oči kamenně, teskně
zavřeny, cizokrajným stejnozvukem žalmuje.)</span> Že ty krávy s vemeny naditými,
o nichž je známo…</p>

<p class="mlpprimarec"><span class="mlpznaktucne11b">BLOOM</span>: Já se
rozvřískám. Odpusť. Mhm. Tak. <span class="mlpznakkurziva11b">(Odříkává.)</span>
Samy od sebe vyhledávají ještěrovo doupě a své cecky mu svěřují, ať si je
dychtivě vycucá. Mravenec dojí mšice. <span class="mlpznakkurziva11b">(Přemoudřele.)</span>
Pud vládne světu. V životě. Ve smrti.</p>

<p class="mlpprimarec"><span class="mlpznaktucne11b">VIRÁG</span>: <span class="mlpznakkurziva11b">(Šikmo svěsí hlavu, nahrbí hřbet i svislá křidélka
ramen, krhavýma vypoulenýma očima zaciví na můru, zrohovatělým pařátem na ni
ukáže a vykřikne.)</span> Kdopak je Ger Ger? Kdopak je Geraldík? Ach, bojím se,
že se škaredě spálí. Pchěkně pchrosím, než bude khapóres, mohl by to někdo
zhindrovat a mávnout tím prima tištuchem? <span class="mlpznakkurziva11b">(Zamňouká.)</span>
Pusi pusi pusi! <span class="mlpznakkurziva11b">(Vzdychne, couvne, s <span class="calibre17">pokleslou čelistí úkosem čumí k zemi.)</span></span><span class="calibre17"> Dobře, dobře. Přece se usadila.</span></p>

<p class="mlpversedrama">Tam, kde světlo plápolá,<br/>
jako hebké pápěří<br/>
lítám kolem dokola.<br/>
Kdekdo na mě láteří,<br/>
že jsem dcera králova,<br/>
to mi nikdo nevěří.<br/>
Bumbác do dveří.</p>

<p class="mlpscenickepoznamkynekurzivacxspfirst"><span class="mlpznakkurziva11b">(Znovu
se rozlétne proti slézovému stínítku a tluče křídly.)</span> Hezké hezké hezké
hezké hezké hezké sukýnky.</p>

<p class="mlpscenickepoznamkynekurzivacxsplast"><span class="mlpznakkurziva11b"><span class="calibre17">(Dvěma šoupavými kroky vykročí z levého horního
vchodu Jindra Kvitko do levého středu v popředí. Na sobě má tmavý plášť a plihé
chocholaté sombrero. V ruce drží intarzovaný cimbál se stříbrnými strunami a patriarchální
bambusovou dýmku s dlouhým troubelem a s hliněnou hlavičkou v podobě ženské
hlavy. Na nohou tmavé sametové punčochy a plesové střevíce se stříbrnou
přezkou. Romanticky spasitelský obličej se splývavými kadeřemi, řídkým knírkem
a bradou. Tenká stehna a vrabčí chodidla má od tenora Maria, knížete
kandijského. Načechrá si krajkovou náprsenku a milostným jazykem si olízne rty.</span></span></p>

<p class="mlpprimarec"><span class="mlpznaktucne11b">JINDRA</span>: <span class="mlpznakkurziva11b">(Zabrnká na kytaru a spustí nízkým, slaďoučkým hlasem.)
</span><span class="mlpznakkurziva11b"><span class="calibre23">Je</span></span><i class="calibre1">
</i>kvítko, jež kvete. <span class="mlpznakkurziva11b">(Sveřepý Virág, zuby
zaťaty, čumí na lampu. Zvážnělý Bloom pozoruje Zoinu šíji. Švihák Jindra s plandavým
podbradkem pokročí ke klavíru.)</span></p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Sám k sobě.)</span> Hrej se zavřenýma očima. Dělej to
po tátovi. Nasytiti břicho své mlátem, kteréž svině. Mám toho dost. Vstanu a půjdu
k svému. Tak to bývá. Štěpánku, jde to s tebou z kopce. Musím zajít za starým
Deasym nebo mu zatelegrafovat. Ten rozhovor, co jsem s ním ráno měl, na mě
hluboce zapůsobil. Třebaže naše doba. Zítra mu to vypíšu. Mimochodem mám trochu
v hlavě. <span class="mlpznakkurziva11b">(Znovu se dotkne kláves.)</span> Teď
přijde molový akord. Ano. Jenže za moc nestojí. <span class="mlpznakkurziva11b">(Almidano
Artifoni mu podá noty svinuté jako taktovka a mocně si zakroutí kníry.)</span></p>

<p class="mlpprimarec"><span class="mlpznaktucne11b">ARTIFONI</span>: <span class="mlpznakkurziva11b">Ci rifletta. Lei rovina tutto. </span></p>

<p class="mlpprimarec"><b class="calibre9">FLORRY</b>: Něco nám zazpívej. Líbezná píseň milostná.</p>

<p class="mlpprimarec"><span class="mlpznaktucne11b">ŠTĚPÁN</span>: Nemám hlas.
Umělecky jsem nadobro hotov. Ukázal jsem ti, Lynchi, ten dopis o loutně?</p>

<p class="mlpprimarec"><span class="mlpznaktucne11b">FLORRY</span>: <span class="mlpznakkurziva11b">(Úlisně.)</span> Ptáček by zpíval, ale nechce.</p>

<p class="mlpscenickepoznamkynekurziva"><span class="mlpznakkurziva11b">(V okenním
rámu se objeví siamská dvojčata. Filip Opilý a Filip Střízlivý, dva oxfordští
univerzitáni. Oba mají masku Matthewa Arnolda.)</span></p>

<p class="mlpprimarec"><span class="mlpznaktucne11b">FILIP STŘÍZLIVÝ</span>:
Poslechni hlupáka. Něco neklape. Pahýlem tužky si to vypočítej, mladistvý pitomče.
Dostáváš tři libry dvanáct, dvě bankovky, jeden sovereign, dvě koruny, kdyby
tak mládež věděla, U Mooneyho en ville, u Mooneyho sur mer, v Moiře, u Larcheta,
nemocnice v Holles Street, u Burka. Tak co? Já si tě hlídám.</p>

<p class="mlpprimarec"><span class="mlpznaktucne11b">FILIP OPILÝ</span> <span class="mlpznakkurziva11b">(Nedůtklivě.)</span> Blbost, člověče. Táhni k čertu.
Všechno mám zaplaceno. Kdybych tak oktávám přišel na kloub. Zdvojení osobnosti.
Kdopak mi to řekl, jak se jmenuje? <span class="mlpznakkurziva11b">(Zavrní mu
žací strojek.)</span> Už vím. <span class="mlpznakkurziva11b">Zoe mú sás agapó.</span><a href="../Text/odysseus_012.html#_ftn257" title="" class="pcalibre1 pcalibre msofootnotereference calibre16" id="_ftnref257"><i class="calibre1">[257]</i></a> Mám
dojem, že jsem tady už byl. Kdypak to bylo snad ne Atkinson někam jsem zastrčil
jeho navštívenku? Mac ten a ten. Kdepak Mac, už to mám. Vyprávěl mi, nepokládej
sluchátko, o Swinburnovi, je to tak, nebo ne?</p>

<p class="mlpprimarec"><span class="mlpznaktucne11b">FLORRY</span>: A co písnička?</p>

<p class="mlpprimarec"><span class="mlpznaktucne11b">ŠTĚPÁN</span>: Duch zajisté
hotov jest, ale tělo nemocno.</p>

<p class="mlpprimarec"><span class="mlpznaktucne11b">FLORRY</span>: Nejsi ty z Maynoothu?
Znala jsem jednoho, ten byl jako ty.</p>

<p class="mlpprimarec"><span class="mlpznaktucne11b">ŠTĚPÁN</span>: Nadobro pryč. <span class="mlpznakkurziva11b">(K sobě.)</span> Duchaplné.</p>

<p class="mlpprimarec"><span class="mlpznaktucne11b">FILIP OPILÝ A FILIP STŘÍZLIVÝ</span>
<span class="mlpznakkurziva11b">(Žací strojky jim vrní do rigodonu travních
stébel.</span>) Duchaplné, a jak. Proč. Nadobro pryč. Ostatně máš tu knihu,
tuhletu jasanovou hůl? Ano, támhle, ano. Duchaplné, a jak. Nadobro pryč. Otužuj
se. Dělej jako my.</p>

<p class="mlpprimarec"><span class="mlpznaktucne11b">ZOE</span>: Před dvěma dny si
to tady byl odbýt nějaký kněz, zapjatý až po krk. Jen se neschovávej, povídám
mu. Já vím, že máš kolárek.</p>

<p class="mlpprimarec"><span class="mlpznaktucne11b">VIRÁG</span>: Z jeho hlediska
zcela logické. Pád člověka. <span class="mlpznakkurziva11b">(Neurvale, panenky se
mu rozšíří.) </span>Čert vzal papeže! Nic nového pod sluncem. Já, Virág, jsem
odhalil pohlavní tajnosti mnichů a panen. Proč jsem vystoupil z římské církve.
Přečtěte si Kněz, žena a zpovědnice. Penrose. Pidlašmidla. Fidla. <span class="mlpznakkurziva11b">(Zavrtí se.)</span> S líbezným studem si žena sundá z beder
rákosovou roušku a zavlhlé joni nabídne mužovu lingamu. Zakrátko ji pak muž
obdaruje kusy džunglového masa. Žena projeví radost a zahalí se pérovým
přehozem. Mocným tuhým lingamem muž její joni zuřivě pomiluje. <span class="mlpznakkurziva11b">(Vykřikne.) Coactus volui.</span> Žena pobíhá kolem
celá zmámená. Silný muž ji popadne v zápěstí. Žena piští, kouše, prská. Vzteky
rozlícený muž uhodí ženu přes kyprou jadganu. <span class="mlpznakkurziva11b">(Vyloví
klofec.)</span> Pifpaf! Popo! <span class="mlpznakkurziva11b">(Přestane, kýchne.)</span>
Hapší! <span class="mlpznakkurziva11b">(Posune si roubík.) </span>Prrrt.</p>

<p class="mlpprimarec"><span class="mlpznaktucne11b">LYNCH</span>: Doufám, že jsi páteříčkovi
uložila pokání. Devět Sláva Otci za to, že střelil biskupa.</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Zadýmá nosem jako mrož.)</span> Spojení se mu
nepovedlo. Víš, jenom podráždění. Má utrum.</p>

<p class="mlpprimarec"><span class="mlpznaktucne11b">BLOOM</span>: Chudák.</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Ledabyle.)</span> Copak se mu asi stalo?</p>

<p class="mlpprimarec"><span class="mlpznaktucne11b">BLOOM</span>: Jak to?</p>

<p class="mlpprimarec"><span class="mlpznaktucne11b">VIRÁG</span>: <span class="mlpznakkurziva11b">(Obličej se mu zkřiví temně pobleskujícím ďábelským
šklebem, <span class="calibre17">vystrčí vyzáblou šíji, zdvihne tupý
čumák a zavyje.) Verfluchte Goim!</span> </span>Měl otce, čtyřicet otců. Vůbec
nebyl. Bože smilný. Měl obě nohy levé. Byl to Jidáš Izachjáš, libyjský
kleštěnec, papežský panchart. <span class="mlpznakkurziva11b">(Lokty strnule
ohnuté, padne na utýraných předních tlapách dopředu, okem v ploské hlavě
projevuje smrtelná muka a tak skučí nad němým světem.)</span> Zkurvysyn.
Apokalypsa.</p>

<p class="mlpprimarec"><span class="mlpznaktucne11b">KITTY</span>: <span class="calibre17">A co Mary Shortallová, ta musela na venerologii s muzikou,
dostala ji od toho modročepičáře Jimmyho Pidgeona, udělal jí děcko, to nemohlo
polykat a křečemi se v postýlce udusilo, všechny jsme se složily na pohřeb.</span></p>

<p class="mlpprimarec"><span class="mlpznaktucne11b"><span class="calibre17">FILIP OPILÝ</span></span><span class="calibre17">: <span class="mlpznakkurziva11b">(Vážně.) Qui vous a mis dans cette fichue position,
Philippe?</span></span></p>

<p class="mlpprimarec"><span class="mlpznaktucne11b">FILIP STŘÍZLIVÝ</span>: <span class="mlpznakkurziva11b">(Rozmarně.) C’étati le sacré pigeon, Philippe.</span></p>

<p class="mlpscenickepoznamkynekurziva"><span class="mlpznakkurziva11b">(Kitty si
vyndá jehlici z kloboučku, klidně klobouček položí a uhladí si henou obarvené
vlasy. A tak hezkou, něžnou hlavičku s tak roztomilými lokýnkami ještě žádná
děvka na ramenou nenosila. Lynch si nasadí její klobouček. Ona mu ho strhne.)</span></p>

<p class="mlpprimarec"><span class="mlpznaktucne11b">LYNCH</span>: <span class="mlpznakkurziva11b">(Zachechtá se.) </span>A kvůli takovým rozkoším
naočkoval Mečnikov antropoidní opice.</p>

<p class="mlpprimarec"><span class="mlpznaktucne11b">FLORRY</span>: Lokomotorická
ataxie.</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Rozmarně.)</span> Podej mi slovník.</p>

<p class="mlpprimarec"><span class="mlpznaktucne11b">LYNCH</span>: Tři moudré
panny.</p>

<p class="mlpprimarec"><span class="mlpznaktucne11b">VIRÁG</span>: <span class="mlpznakkurziva11b">(Lomcuje jím zimnice, z vyzáblých epileptických rtů mu
pěnivě řine hojný žlutý potěr.)</span> Prodávala nápoje lásky, bílý vosk,
oranžový květ. <span class="calibre17">Svými plodidly ji zprznil
římský centurio Panther. <span class="mlpznakkurziva11b">(</span></span><span class="mlpznakkurziva11b"><span class="calibre19">Vyplázne kmitavý
světélkující štíří jazyk, sáhne si do rozkroku.)</span></span><span class="calibre19"> Mesiáš!</span><span class="calibre17">
</span>Ten jí prorazil bubínek. <span class="mlpznakkurziva11b">(Zadrmolí šimpanzí
vřesk a v necudných záchvatech škubne hýžděmi.)</span> Hik! Hek! Hak! Hok! Huk!
Kok! Kuk!</p>

<p class="mlpscenickepoznamkynekurziva"><span class="mlpznakkurziva11b">(Vystoupí
Ben Bambula Dollard, brunátný, podsaditý, chluponozdratý, vousatý, ušatý,
chlupatý, střapatý, prsatý, bedra a genitálie utaženy v černých koupacích
nohavicích.)</span></p>

<p class="mlpprimarec"><span class="mlpznaktucne11b">BEN BAMBULA DOLLARD</span>: <span class="mlpznakkurziva11b">(V mohutných buclatých tlapách chřestí kostěnými
kastanětami a bodře jódluje pivním basem.)</span> Když láska uchvátí mou duši
horoucí.</p>

<p class="mlpscenickepoznamkynekurziva"><span class="mlpznakkurziva11b">(Panny,
ošetřovatelka Callanová a ošetřovatelka Quigleyová, se proderou přes stráže
ringu a rozpřaženými pažemi se mu vrhnou do náručí.)</span></p>

<p class="mlpprimarec"><span class="mlpznaktucne11b">PANNY</span>: <span class="mlpznakkurziva11b">(Zaníceně.)</span> Veliký Ben! Ben MacChree!</p>

<p class="mlpprimarec"><span class="mlpznaktucne11b">HLAS</span>: Chyťte toho
chlapa v roztrhaných gatích.</p>

<p class="mlpprimarec"><span class="mlpznaktucne11b"><span class="calibre19">BEN DOLLARD</span></span><span class="calibre19">: <span class="mlpznakkurziva11b">(Plácne se do stehna a na celé kolo se rozřehtá.)</span>
Chyťte ho.</span></p>

<p class="mlpprimarec"><span class="mlpznaktucne11b">JINDRA</span>: <span class="mlpznakkurziva11b">(Hladí na prsou uťatou ženskou hlavu a šeptá.)</span>
Tvé srdce, lásko má. <span class="mlpznakkurziva11b">(Zadrnká na loutnu.)</span>
Když jsem ten milostný zjev…</p>

<p class="mlpprimarec"><span class="mlpznaktucne11b">VIRÁG</span>: <span class="mlpznakkurziva11b">(Sloupne se mu kůže, hojné peří mu vypelichá.)</span>
No tohle! <span class="mlpznakkurziva11b">(Zívne, až je mu vidět jícen černý jako
uhel, a šťouchnutím pergamenového svitku si sklapne čelisti.)</span> To pověděv
jsem se vzdálil. Sbohem. Buď sbohem. <span class="mlpznakkurziva11b">Drek!</span></p>

<p class="mlpscenickepoznamkynekurziva"><span class="mlpznakkurziva11b">(Jindra Kvitko
si kapesním hřebínkem pročísne knírek i bradu a nasliněným prstem si ulízne
vlasy. S vytaseným rapírem hbitě zamíří ke dveřím, na zádech má přehozenou
divou harfu. Ohoz vztyčený, dvěma neladnými skoky na chůdách dorazí Virág ke
dveřím, stranou nasadí obratně na zeď hnisavě žlutý plakátek a hlavou jej
přitluče.)</span></p>

<p class="mlpprimarec"><span class="mlpznaktucne11b">PLAKÁTEK</span>: K. 11. Lepení
je trestné. Přísně důvěrně. Dr. Hy Frank.</p>

<p class="mlpprimarec"><span class="mlpznaktucne11b">JINDRA</span>: Po všem veta.</p>

<p class="mlpscenickepoznamkynekurziva"><span class="mlpznakkurziva11b">(Naráz si
Virág odšroubuje hlavu a podrží si ji pod paží.)</span></p>

<p class="mlpprimarec"><span class="mlpznaktucne11b">VIRÁCOVA HLAVA</span>: Kvak!</p>

<p class="mlpscenickepoznamkynekurziva"><span class="mlpznakkurziva11b">(Odejdou
každý zvlášť.)</span></p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Přes rameno řekne Zoe.)</span> Tobě by se spíš
zamlouval ten bojovný farář, který štípil protestantský blud. Ale pomni
psovského mudrce Antisthena a skonu arcikacíře Aria. Jeho smrtelného zápasu na
záchodě.</p>

<p class="mlpprimarec"><span class="mlpznaktucne11b">LYNCH</span>: Jí je to pořád
jeden Bůh.</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Nábožně.)</span> A nejvyšší Pán veškerenstva.</p>

<p class="mlpprimarec"><span class="mlpznaktucne11b">FLORRY</span>: <span class="mlpznakkurziva11b">(K Štěpánovi.)</span> Že ty jsi vyklouzlý kněz. Nebo
mnich.</p>

<p class="mlpprimarec"><span class="mlpznaktucne11b">LYNCH</span>: To je.
Kardinálský syn.</p>

<p class="mlpprimarec"><span class="mlpznaktucne11b">ŠTĚPÁN</span>: Kardinální
hřích. Vývrtkoví mniši.</p>

<p class="mlpscenickepoznamkynekurziva"><span class="mlpznakkurziva11b">(V červené
sutaně, opáncích i ponožkách objeví se ve dveřích Jeho Eminence Šimon Štěpán,
kardinál Dedalus, primas veškerého Irska. Vlečku mu poponáší a pod ni nakukuje
rovněž červeně oděných sedmero zakrslých opičích akolytů, kardinálních hříchů.
On má šikmo na hlavě opelichaný cylindr. Palce zastrčeny v podpaždí, dlaně
rozevřeny. Kolem krku mu visí růženec ze zátek, na prsou zakončený vývrtkovým
křížem. Vyndá palce, mohutně rozevlátými posunky vyprošuje milost shůry a s nabubřelou
okázalostí prohlašuje.)</span></p>

<p class="mlpprimarec"><span class="mlpznaktucne11b">KARDINÁL</span>:</p>

<p class="mlpversedrama">Jat leží Conservio<br/>
v zevnitřním žaláři,<br/>
spoután okovy a řetězy<br/>
těžkými přes tři tuny.</p>

<p class="mlpscenickepoznamkynekurziva"><span class="mlpznakkurziva11b"><span class="calibre17">(Chvilku se na všechny zahledí, pravé oko
zamhouřené, levou skráň vyboulenou. Nakonec se neudrží smíchy, s rukama v bok
se komíhá sem a tam</span> a s nevázaným humorem prozpěvuje.)</span></p>

<p class="mlpversedrama">Kačer, ach, co všechno zkusí.<br/>
No-no-nožičky jak mochna husí,<br/>
tlustý, leč čiperný, kachničky v lásce měly<br/>
milého kačera,<br/>
až sprostý mizera<br/>
jednou si kačerem omastil zelí.</p>

<p class="mlpscenickepoznamkynekurziva"><span class="mlpznakkurziva11b">(Roucho se
mu zahemží rojem komárů. Rukama křížem se poškrábe na zádech, ušklíbne se a zvolá.)</span></p>

<p class="mlpprimarecdalsiodstavce">Zakouším muka zatracenců. Basama s fousama,
zaplať Pámbu, že se ta havěť na mě nesmluvila. Jinak by mě sprovodila z povrchu
této sakramentské zeměkoule.</p>

<p class="mlpscenickepoznamkynekurziva"><span class="mlpznakkurziva11b">(Hlavu
stranou, stručně jim ukazovákem a prostředními prsty požehná, dá velikonoční
políbení a komicky odhopsá, sem tam komíhá cylindrem a valem se scvrká, až je
jako ti poponašeči vlečky. Za ním klikatě rejdí, chichotají, nakukují pod
vlečku, pošťuchují se, uculují, velikonočně se pusinkují zakrslí akolyti. Zdáli
se měkce nese jeho hlas, milosrdný, mužský, melodický.)</span></p>

<p class="mlpversedrama">K<span class="mlpznakkurziva11b"> </span>tobě mi zanese
srdce,<br/>
k tobě mi zanese srdce,<br/>
a voňavé noci dech<br/>
k tobě mi zanese srdce.</p>

<p class="mlpscenickepoznamkynekurziva"><span class="mlpznakkurziva11b">(Sama od
sebe se otočí klika.)</span></p>

<p class="mlpprimarec"><span class="mlpznaktucne11b">KLIKA</span>: Srdcééé!</p>

<p class="mlpprimarec"><span class="mlpznaktucne11b">ZOE</span>: V té klice je
nějaká čertovina.</p>

<p class="mlpscenickepoznamkynekurziva"><span class="mlpznakkurziva11b">(Po vrzavém
schodišti slézá nějaký mužský, je slyšet, jak si z věšáku sundává pršák a klobouk.
Bloom maně vykročí vpřed, cestou přivře dveře, vytáhne z kapsy čokoládu a nervózně
ji nabídne Zoe.)</span></p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Hbitě mu přičichne k vlasům.)</span> Hm. Že nechám
mamince mockrát děkovat. Co mám ráda, to je moje.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Zaslechne, jak se na prahu nějaký mužský domlouvá s děvkami,
a zbystří sluch.) </span>Co když je to on? Že by po? Že by ne? Nebo že by tak i
tak?</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Roztrhne staniol.)</span> Napřed byly prsty, vidličky
až po nich. <span class="mlpznakkurziva11b">(Kousek ulomí a schroustne, kousek dá
Kitty Rickettsové a mazlivě spustí na Lynche.)</span> Francouzské bonbóny bys
rád, co? <span class="mlpznakkurziva11b">(On přikývne. Ona ho škádlí.)</span> Má
to být hned, nebo si počkáš? <span class="mlpznakkurziva11b">(Lynch zdvihne hlavu
a otevře ústa. Zakrouží mu dárkem vlevo. Sleduje ji hlavou. Zakrouží bonbónem
zpátky vpravo. Nespouští ji z očí.)</span> Chytej! <span class="mlpznakkurziva11b">(Vyhodí kousek vzhůru. On po něm šikovně chlamstne, až
to chrupne.)</span></p>

<p class="mlpprimarec"><span class="mlpznaktucne11b">KITTY</span>: <span class="mlpznakkurziva11b">(Žvýká.)</span> Ten inženýr, co jsem s ním byla na
bazaru, má moc pěkné. Nejlepší likérová náplň. Byl tam se svou paní místokrál.
Na Toftově kolotoči jsme vám užili psiny. Ještě se mi točí hlava.</p>

<p class="mlpprimarec"><span class="mlpznaktucne11b">BLOOM</span><span class="calibre17">: <span class="mlpznakkurziva11b">(V svengaliovském
kožichu, ruce křížem, na čele napoleonskou šístku, upře orlí zrak na dveře a zachmuřeně
provede břichomluvecký exorcismus. V strnulém postoji, levou nohu vykročenou,
prudce natrčí velitelské prsty a smýknutím pravé paže z levého ramena dá
velmistrovské znamení.)</span> Odjedi, odejdi, zaklínám tě, ať jsi kdokoli</span>.</p>

<p class="mlpscenickepoznamkynekurziva"><span class="mlpznakkurziva11b">(Přes mlhu
zvenku je slyšet mužský kašel a krok. Rysy Bloomovi zjihnou. Vsune ruku do
kapsy u vesty a zaujme klidný postoj. Zoe mu nabídne čokoládu.)</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Nabubřele.)</span> Děkuji, nechci.</p>

<p class="mlpprimarec"><span class="mlpznaktucne11b">ZOE</span>: Dělej, co ti
říkám. Tumáš.</p>

<p class="mlpscenickepoznamkynekurziva"><span class="mlpznakkurziva11b">(Ráz naráz
zacvakají o schody podpatky.)</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Vezme si čokoládu.)</span> Afrodiziakum? To jsem si
myslel. Vanilka uklidňuje, nebo ne? Mnemo. Rozptýlené světlo rozptyluje paměť.
Červeň má vliv na lupus. Barvy působí u žen na charakter, pokud nějaký mají.
Jsem z té černi smutný. Jezte a radujte se, neboť zítra. <span class="mlpznakkurziva11b">(Pojídá.)</span> Taky na chuť má vliv, slézová. Ale to
už je dávno, co jsem. Vypadá jak nová. Afro. Ten kněz. Přijít musel. Pozdě, ale
přece. Zkusit to s lanýži u Andrewse.</p>

<p class="mlpscenickepoznamkynekurziva"><span class="mlpznakkurziva11b">(Otevřou se
dveře. Vstoupí tělnatá hofarta Bella Cohenová. Na sobě má tříčtvrteční
slonovinovou sukni s třásnitou lemovkou, ovívá se a jako Minnie Haucková v </span>Carmen
<span class="mlpznakkurziva11b">si pohrává vějířem z černé slonoviny. Na levé
ruce má snubní a přidržovací prsten. Oči sytě podbarvené. Bujný knírek. Hrubý
olivový obličej, opocený a nosatý, nozdry zahrávají do oranžova. Mohutné nicí
berylové náušnice.)</span></p>

<p class="mlpprimarec"><span class="mlpznaktucne11b">BELLA</span>: Na mou duši.
Mokrá jako myš. <span class="mlpznakkurziva11b">(Rozhlédne se po párcích. Příkrým
pohledem utkví na Bloomovi. Mohutným vějířem si přivívá vánek na rozpálenou
líc, šíji i bujná ňadra. Sokolí oči jí jiskří.)</span></p>

<p class="mlpprimarec"><span class="mlpznaktucne11b">VĚJÍŘ</span>: <span class="mlpznakkurziva11b">(Povívá rychle, potom zvolna.)</span> Jak vidět,
ženatý…</p>

<p class="mlpprimarec"><span class="mlpznaktucne11b">BLOOM</span>: Ano… Tak trochu,
někam jsem založil…</p>

<p class="mlpprimarec"><span class="mlpznaktucne11b">VĚJÍŘ</span>: <span class="mlpznakkurziva11b">(Zpola se rozevře, potom sklapne.)</span> A pánem v domě
je panička. Vláda sukně.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Pohlédne k zemi a přihlouple se usměje.)</span> Je to
tak.</p>

<p class="mlpprimarec"><span class="mlpznaktucne11b">VĚJÍŘ</span>: <span class="mlpznakkurziva11b">(Sklapne a opře se jí o ušní lalůček.)</span> To jsi na
mě zapomněl?</p>

<p class="mlpprimarec"><span class="mlpznaktucne11b">BLOOM</span>: Ano. Ne.</p>

<p class="mlpprimarec"><span class="mlpznaktucne11b">VĚJÍŘ</span>: <span class="mlpznakkurziva11b">(Sklopený šikmo k jejímu pasu.)</span> Jsem já ta, o níž
jsi předtím snil? Byla ono on ty my, co jsme potom poznali? Jsem já ony všechny
a ony všechny stejné jako my?</p>

<p class="mlpscenickepoznamkynekurziva"><span class="mlpznakkurziva11b">(Bella
přistoupí blíž, zlehka ťuká vějířem.)</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Krčí se.)</span> Mocná bytosti. Přečti si v mých očích
dřímotu, v jaké si ženy libují.</p>

<p class="mlpprimarec"><span class="mlpznaktucne11b">VĚJÍŘ</span>: <span class="mlpznakkurziva11b">(Ťukne.)</span> Setkali jsme se. Jsi můj. Toť osud.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Zbaběle.)</span> Ty kyproučká. Touhou planu po tvém
panování. Jsem vyžilý, povržený, dávno ne mladý. Stojím takřka s neodeslaným
dopisem, opatřeným zvláštní příplatní známkou, před schránkou zmeškaných
zásilek hlavní pošty lidského života. Podle zákona o volném pádu těles táhne
pravoúhle dokořán otevřenými dveřmi a okny průvan rychlostí třiceti stop za
vteřinu. Zrovna jsem v levém hýžďovém svalu ucítil dnavé píchnutí. U nás v rodině
se to dědí. Díky dně byl chudák tatínek, vdovec, úplný barometr. Věřil v živočišné
teplo. Zimní vestu měl podšitou kočičákem. Ke konci pamětliv krále Šalomouna a Sunamitky
sdílel lože s Athosem, věrným až za hrob. Psí slina, jak asi víte… <span class="mlpznakkurziva11b">(Skrčí se.)</span> Ach!</p>

<p class="mlpprimarec"><span class="mlpznaktucne11b">RICHIE GOULDING</span>: <span class="mlpznakkurziva11b">(Obtížený aktovkou projde za dveřmi.)</span> Posměváčky
čeká trest. Lepší se nenajde v celém Dub. Hodné knížecích jater a ledvin.</p>

<p class="mlpprimarec"><span class="mlpznaktucne11b">VĚJÍŘ</span>: <span class="mlpznakkurziva11b">(Ťukne.)</span> Všechno má konec. Buď můj. A hned.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Nerozhodně.)</span> Hned teď? Neměl jsem se zbavit
talismanu. Déšť, posezení na mořských balvanech, když padá rosa, hříšek v mém
věku. Každý fenomén má přirozenou příčinu.</p>

<p class="mlpprimarec"><span class="mlpznaktucne11b">VĚJÍŘ</span>: <span class="mlpznakkurziva11b">(Zvolna ukáže k zemi.)</span> Smíš.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Pohlédne k zemi a všimne si, že má rozvázanou
tkaničku.)</span> Oni nás pozorují.</p>

<p class="mlpprimarec"><span class="mlpznaktucne11b">VĚJÍŘ</span>: <span class="mlpznakkurziva11b">(Rázně ukáže k zemi.)</span> Musíš.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Toužebně, zdráhavě.)</span> Umím pravý černý uzel.
Naučil jsem se ho, když jsem jako příručí pracoval v expedici u Kelleta. Mám to
v malíčku. Z uzlu se toho hodně pozná. Dovolte. Z dvornosti. Už jsem dnes
jednou klečel.</p>

<p class="mlpscenickepoznamkynekurziva"><span class="mlpznakkurziva11b">(Bella si
povytáhne sukni, narovná rovnováhu, na hranu židle zvedne buclatě, ve střevíčku
obuté kopyto a spěnku naditou do hedvábné punčochy. Bloom tuhonohý, vetchý se
jí shýbne nad kopyto a šetrnými prsty vytahuje a navléká tkaničky.)</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Láskyplně si brouká.)</span> Zkoušet obuv u Mansfielda,
to byl můj mladistvý milostný sen, zálibně se kochat líbezným zapínáním háčků,
až po kolena šněrovat dámám z Clyde Street elegantní kozinkové atlasem
vykládané, přímo neuvěřitelně drobné botky. I za jejich voskovou figurínou
Raymondou jsem chodil a obdivoval se jejím pavučinkovým punčochám s palcem
jako špalíček rebarbory, jak se nosí v Paříži.</p>

<p class="mlpprimarec"><span class="mlpznaktucne11b">KOPYTO</span>: Čichni si k mé
žhavé kozí kůži. Zkus, jaká královská tíha.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Šněruje.)</span> Moc pevně?</p>

<p class="mlpprimarec"><span class="mlpznaktucne11b">KOPYTO</span>: Jestli to, ty
motovidlo, zpackáš, nakopnu tě jak mičudu.</p>

<p class="mlpprimarec"><span class="mlpznaktucne11b">BLOOM</span>: Jen abych
nenavlékl špatné očko jako ten večer před dobročinným plesem. Smůla. Strefil
jsem se do špatné díry té… jak jste se o ní zmínila. Ten večer se sešla…
Hotovo.</p>

<p class="mlpscenickepoznamkynekurziva"><span class="mlpznakkurziva11b">(Zaváže
tkaničku na uzel. Bella postaví nohu na zem. Bloom zdvihne hlavu. Její hrubý
obličej i pohled ho praští přímo do čela. Oči se mu zakalí, ztemní a zváčkovatí,
nos mu opuchne.)</span></p>

<p class="mlpprimarec"><span class="mlpznaktucne11b"><span class="calibre19">BLOOM</span></span><span class="calibre19">: <span class="mlpznakkurziva11b">(Zamumlá.)</span> Očekávám vaše další příkazy a znamenám,
pánové…</span></p>

<p class="mlpprimarec"><span class="mlpznaktucne11b">BELLO</span>: <span class="mlpznakkurziva11b">(Upře na něho strohý baziliščí pohled, barytonovým
hlasem.)</span> Pse bezectnosti!</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Zamilovaně.)</span> Císařovno!</p>

<p class="mlpprimarec"><span class="mlpznaktucne11b">BELLO</span>: <span class="mlpznakkurziva11b">(Svislé skráně jí zplihnou.)</span> Ctiteli cizoložného
trupu!</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Plačtivě.)</span> Mohutnosti!</p>

<p class="mlpprimarec"><span class="mlpznaktucne11b">BELLO</span>: Hovnivále!</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Šlachy zpola ochablé.)</span> Vznešenosti!</p>

<p class="mlpprimarec"><span class="mlpznaktucne11b">BELLO</span>: K zemi! <span class="mlpznakkurziva11b">(Klepne ho vějířem po zádech.)</span> Nohy ohni
dopředu! Levou nohu pošoupni o krok zpátky. Upadneš. Padáš. Spusť se na ruce.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Na znamení obdivu zdvihne oči vzhůru a zas je zavře.)</span>
Lanýže. <span class="mlpznakkurziva11b">(S pronikavým epileptickým zavřísknutím
padne na všechny čtyři, chrochtá, čmuchá, ryje mu u nohou, potom lehne,
zamhouří oči a dělá mrtvou, chvěje řasami, prostřena na zemi v postoji
veleznamenitého mistra.)</span></p>

<p class="mlpprimarec"><span class="mlpznaktucne11b">BELLO</span>: <span class="mlpznakkurziva11b">(Krátce ostříhaný, fialový podbradek, kolem vyholených
úst tlusté prstence knírů, horolezecké ovinovačky, lodenový kabát se stříbrnými
knoflíky, sportovní sukénka a alpský klobouk s tetřevím perem, ruce v kapsách u
kalhot, šlápne jí na krk a zaryje do něho podpadkem.)</span> Zakus celou mou
váhu. Pokoř se, rabe, před trůnem despotových nádherných podpatků, tak
třpytných v hrdé topornosti.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Všecek unesen mekotá.)</span> Slibuji, že se
neposlušnosti nikdy nedopustím.</p>

<p class="mlpprimarec"><span class="mlpznaktucne11b">BELLO</span>: <span class="mlpznakkurziva11b">(Zařehtá se.)</span> Mordyje! Kdybys tak věděla, co na
tebe čeká. Já s tebou zatočím a ukážu ti, zač je toho loket. O rundu kentuckých
koktajlů se sázím, že ti, synáčku, vyženu roupy. Žádné odmlouvání, opovaž se.
Jestli se opovážíš, předem se třes před podpatkovým pokáním, které si odbudeš v
cvičkách.</p>

<p class="mlpscenickepoznamkynekurziva"><span class="mlpznakkurziva11b">(Bloom
zaleze pod pohovku a přes třásně vykukuje.)</span></p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Roztáhne župánek a tak ji zamaskuje.)</span> Ona tu
není.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Zavře oči.)</span> Ona tu není.</p>

<p class="mlpprimarec"><span class="mlpznaktucne11b">FLORRY</span>: <span class="mlpznakkurziva11b">(Zakryje ho sukní.)</span> Ona to tak, pane Bello,
nemyslela. Ona bude, prosím, hodná.</p>

<p class="mlpprimarec"><span class="mlpznaktucne11b">KITTY</span>: Nebuďte na ni,
pane Bello, zlý. Že nebudete, milostpane.</p>

<p class="mlpprimarec"><span class="mlpznaktucne11b">BELLO</span>: <span class="mlpznakkurziva11b">(Úlisně.)</span> Pojď, panenko. Na slovíčko, děťátko,
já ti napravím hlavu. Povíme si to, děvenko, od srdce k srdci. <span class="mlpznakkurziva11b">(Bloom vystrčí bázlivě hlavu.)</span> To jsi hodná. <span class="mlpznakkurziva11b">(Bello ji vztekle popadne za vlasy a vytáhne ven.)</span>
Pro vlastní dobro tě ztrestám na jednom zaručeně měkkém místě. Třeba na
choulostím zadečku. Jen tak zlehounka, holubičko. Dělej, ať už je to.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Omdlévá.)</span> Neroztrhni mi…</p>

<p class="mlpprimarec"><span class="mlpznaktucne11b">BELLO</span>: Kroužek do nosu,
kleště, bastonáda, hák, to všecinko ti dám ochutnat, až ti budou jako v dávných
dobách núbijskému otroku flétny vyhrávat. Tentokrát tomu neujdeš. Do skončení
vezdejšího života budeš vzpomínat. <span class="mlpznakkurziva11b">(Naběhnou mu
žíly na čele, obličej se mu překrví.)</span> Každé ráno po vydatné snídani z tučných
Mattersonových šunkových plátků a láhve Guinnessova ležáku uvelebím se ti na
otomanověsedlovém hřbetě. <span class="mlpznakkurziva11b">(Krkne.)</span> Vybafám
znamenitý burzovní doutník a přečtu si <span class="mlpznakkurziva11b">Hostimila.</span>
Dost možná, že tě dám v chlévě porazit a pověsit na hák a že z tebe s chutí s ním
řízek <span class="calibre17">s chřupavou kůrkou, na pánvici pěkně
podlitý a vypečený jako podsvinče s rýží a citrónem a rybízovou omáčkou. Bude
tě to bolet.</span></p>

<p class="mlpscenickepoznamkynekurziva"><span class="mlpznakkurziva11b">(Zkroutí jí
paži. Bloom zakvikne a převrátí se naznak.)</span></p>

<p class="mlpprimarec"><span class="mlpznaktucne11b">BLOOM</span>: Chůvo, nebuď
surová. Přestaň!</p>

<p class="mlpprimarec"><span class="mlpznaktucne11b">BELLO</span>: <span class="mlpznakkurziva11b">(Zakroutí.)</span> A druhou!</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Zaječí.)</span> Ach, hotové peklo. Každý nerv mě v těle
bolí jak divý.</p>

<p class="mlpprimarec"><span class="mlpznaktucne11b">BELLO</span>: <span class="mlpznakkurziva11b">(Zahuláká.)</span> Výborně, ty generále na bále. Tak
znamenitou zprávu jsem už šest neděl neslyšel. Honem, nenech mě sakra čekat. <span class="mlpznakkurziva11b">(Dá jí facku.)</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Zakňourá.)</span> Ty jsi mi nabacal. Já to povím…</p>

<p class="mlpprimarec"><span class="mlpznaktucne11b">BELLO</span>: Podržte mi ho,
holky, ať se na něj posadím.</p>

<p class="mlpprimarec"><span class="mlpznaktucne11b">ZOE</span>: Ano. Jen se po něm
projdi. Podržím.</p>

<p class="mlpprimarec"><span class="mlpznaktucne11b">FLORRY</span>: Podržím. Nenech
si ho jenom pro sebe.</p>

<p class="mlpprimarec"><span class="mlpznaktucne11b">KITTY</span>: To ne, já taky.
Půjč mi ho.</p>

<p class="mlpscenickepoznamkynekurziva"><span class="mlpznakkurziva11b"><span class="calibre17">(Ve dveřích se objeví hampejzová kuchařka paní
Keoghová, vrásčitá, šedobradá, pod bradou umaštěný bryndák, v mužských
šedozelených ponožkách a dřevácích, zamoučená, o holou rudou paži i dlaň má
opřený váleček polepený nevyváleným těstem.)</span></span></p>

<p class="mlpprimarec"><span class="mlpznaktucne11b">PANÍ KEOGHOVÁ</span>: <span class="mlpznakkurziva11b">(Zuřivě.)</span> Mám vám pomoct?</p>

<p class="mlpscenickepoznamkynekurziva"><span class="mlpznakkurziva11b">(Blooma
přidrží a spoutají.)</span></p>

<p class="mlpprimarec"><span class="mlpznaktucne11b">BELLO</span>: <span class="mlpznakkurziva11b">(Chrochtavě dřepne Bloomovi na obličej obrácený vzhůru,
dýmá doutník, laská si tlusté lýtko.)</span> Keatinga Claye zvolili, jak vidím,
za předsedu richmondského blázince a Guinnessovy prioritní akcie jsou
mimochodem na šestnácti celých a třech čtvrtinách. Že já jsem, sakramentský
blázen, nekoupil celý blok, jak mě přemlouvali Craig a Gardner. Setsakra,
pekelná smůla. A ten zatrolený outsider <span class="mlpznakkurziva11b">Zahodil</span>
to vyhrál dvacet proti jedné. <span class="mlpznakkurziva11b">(Zlostně uhasí
doutník o Bloomovo ucho.) </span>Kdepak je zas ten setsakramentský popelník?</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Podrážděný, zadnicí zadušený.)</span> Ach! Ach! Vy
potvory! Ty surovče!</p>

<p class="mlpprimarec"><span class="mlpznaktucne11b">BELLO</span>: Každých deset minut
si o to říkej. Pros o to a žebrej, jak jsi nikdy nežebral. <span class="mlpznakkurziva11b">(Nasrčí mu pěst s posměšně vytrčeným fíkem a čpavý
doutník.)</span> Tumáš, polib, obojí. Polib. <span class="mlpznakkurziva11b">(Přehodí
nohu, sedne na něho obkročmo, pojezdecku stiskne kolena a drsně křikne.) </span>Hopsa,
koníčku, hopsa hej! Já na něm pojedu závod o cenu Eklipsy. <span class="mlpznakkurziva11b">(Nahne se stranou, hrubě koníčkovi zmáčkne varlata a zahuláká.)</span>
Hurá! Hop a skok! Já tě vydrezíruju, jak se patří. <span class="mlpznakkurziva11b">(Jede na něm jako na houpacím koni a nadskakuje v sedle.)
</span>Takhle jedou kmáni, takhle jedou páni, takhle jedou rytíři.</p>

<p class="mlpprimarec"><span class="mlpznaktucne11b">FLORRY</span>: <span class="mlpznakkurziva11b">(Zatahá Bella za rukáv.)</span> Pusť mě na něho. Dost
jsi užila. Já jsem si řekla dřív než ty.</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Zatahá Florry za rukáv.) </span>Já. Já. Ještě ho nemáš
dost, ty pijavice?</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Dusí se.)</span> Už nemohu.</p>

<p class="mlpprimarec"><span class="mlpznaktucne11b">BELLO</span>: Kdepak, nemám.
Počkat. <span class="mlpznakkurziva11b">(Zatají dech.)</span> K sakru. Tadyhle.
Div mi špunt nevyletěl. <span class="mlpznakkurziva11b">(Odzátkuje se, zpitvoří
obličej a silně pšoukne.)</span> <span class="calibre17">Tumáš. <span class="mlpznakkurziva11b">(Zazátkuje se.)</span> Ba jo, u všech všudy, šestnáct a
tři čtvrtiny.</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Vyrazí na něm pot.)</span> Mužský to není. <span class="mlpznakkurziva11b">(Čenichá.)</span> Ženská.</p>

<p class="mlpprimarec"><span class="mlpznaktucne11b">BELLO</span>: <span class="mlpznakkurziva11b">(Vstane.)</span> Nebudeš už foukat horké a studené z huby.
Stalo se, po čem jsi toužil. Od této chvíle je z tebe kleštěnec a jsi můj,
ujařmený. A dále kárný šat. Mužský oblek shodíš, rozumíš, Ruby Cohenová? a navlečeš
si hedvábí, které přes hlavu a přes záda tak nádherně šustí, ať už je to.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Osykne se.)</span> Hedvábí, řekla velitelka! Ach,
drsnaté, strupaté. To je mám nehty čečulkovat?</p>

<p class="mlpprimarec"><span class="mlpznaktucne11b">BELLO</span>: <span class="mlpznakkurziva11b">(Ukáže na své děvky.)</span> Co jsou ony, to budeš ty,
oparukovaná, naondulovaná, naparfémovaná, napudrovaná, v podpaždí vyholená. Na
holém těle ti vezmou míru. Mocí mermo tě utáhnou do svěrákové šněrovačky z hebkého
sivého cvilinku, kosticovým planžetem vyztužené až po krajní mez kosoúhle
vyštafírované pánve, boky pak kypřejší, než kdyby měly volnost, se vtěsnají do
mřížkové sukně se dvěma hezkými lacinými spodničkami a třásněmi a jinými
serepetičkami, samozřejmě opatřenými mým domácím znakem, kreacemi rozkošného
dámského prádla pro Alici, lahodně navoněné pro Alici. <span class="calibre17">Podvazky se budou Alici zařezávat. Lehounký obal na stehnech bude
zpočátku Martu a Marii studit, ale čechravé pápěří krajek na holých kolenou ti
bude připomínat…</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Rozkošná subreta, líce nalíčené, vlasy hořčicově
nazrzlé, nos i ruce mužsky velikánské, poťouchlá ústa.)</span> Jenom jednou
jsem v Holles Street z rozpustilosti její věci ozkusil. Když trhla nouze,
šetřil jsem na pradleně a sám jsem jí je pral. Košile jsem nosil naruby.
Škudlil jsem, jak se dalo.</p>

<p class="mlpprimarec"><span class="mlpznaktucne11b">BELLO</span>: <span class="mlpznakkurziva11b">(Uštěpačně.)</span> Úsluhy máme pro radost, co? A na
sobě domino za staženými roletami jsi v zrcadle koketně vystavovala nahá stehna
a kozlí vemena v rozmanitých polohách milostného vzdání, co? Hehe! K smíchu! A ta
zánovní klakově černá košilka a kratičké necudné kalhotky od posledního
znásilnění ve švech nadobro rozpárané, co ti paní Miriam Dandradová v Shelbournově
hotelu prodala, co?</p>

<p class="mlpprimarec"><span class="mlpznaktucne11b">BLOOM</span>: Miriam. Černá.
Demimondka.</p>

<p class="mlpprimarec"><span class="mlpznaktucne11b">BELLO</span>: <span class="mlpznakkurziva11b"><span class="calibre17">(Rozřehtá se.)</span></span><span class="calibre17"> Kriste na nebi, člověk by se potrhal smíchy. Byla
z tebe roztomilá Miriam, když sis ostříhala chlupy na řiti a v mdlobách se
svalila přes postel jako paní Dandradová, když ji má </span><span class="calibre19">znásilnit poručík Smythe-Smythe, pan poslanec
Philip Augustus Blockwell,</span><span class="calibre17"> zdatný
tenor signor Laci Daremo, modrooký liftboj Bertík, Henry Fleury, pověstný
závodník o Gordon Bennettův pohár, kvarterónský pracháč Sheridan, osmička ze
závodní osmiveslice naší milé Trojické, její nádherný novofoundlanďan Ponto a ovdovělá
vévodkyně z Manorhamiltonu Bobs. <span class="mlpznakkurziva11b">(Znovu se
rozřehtá.)</span> Kristepane, siamská kočka by se nad tím uřehtala.</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Rukama i obličejem jí to škube.)</span> To Gerald ze
mě udělal pravého ctitele šněrovačky, když jsem na gymnáziu hrál ženskou roli
ve <span class="mlpznakkurziva11b">Vice versa.</span> Milý Gerald. Zbláznil se do
toho, okouzlen sestřinou šněrovačkou. Miloučký Gerald se teď líčí růžovou
šminkou a zlatí si víčka. Kult krásna.</p>

<p class="mlpprimarec"><span class="mlpznaktucne11b">BELLO</span>: <span class="mlpznakkurziva11b">(Bohapustě rozjařen.)</span> Krásna! Nech nás
vydechnout! Když sis s ženskou opatrností vyzdvihovala vlnivé karnýry a usedala
na ohlazený trůn.</p>

<p class="mlpprimarec"><span class="mlpznaktucne11b">BLOOM</span>: Z vědeckého
zájmu. Pozorovat různé libosti, v jakých si libujeme. <span class="mlpznakkurziva11b">(Vážně.) </span>Je to opravdu lepší pozice… kolikrát
jsem si je totiž pomočila…</p>

<p class="mlpprimarec"><span class="mlpznaktucne11b">BELLO</span>: <span class="mlpznakkurziva11b">(Přísně.)</span> Nebuď neposlušná. Tamhle v koutě máš
piliny. Vždyť jsem ti to jasně uložila. Dělej to, prosím, vstoje. Já tě naučím
slušným způsobům, panáčku. Jestli najdu nějaké stopy na plínkách! Hoho! Při
Doranově oslu, uvidíš, jaký jsem já metr. Hříchy minulosti povstávají proti
tobě. Je jich hodně. Na sta.</p>

<p class="mlpprimarec"><span class="mlpznaktucne11b">HŘÍCHY MINULOSTI</span>: <span class="mlpznakkurziva11b">(Hlasy jeden přes druhý.)</span> Nejméně s jednou ženou
uzavřel tajný sňatek ve stínu Černého kostela. Neslýchané vzkazy telefonoval v duchu
slečně Dunnové do d’Olier Street a přitom se v budce neuctivě stavěl k aparátu.
Slovem i skutkem nabádal noční bludičku, aby výkaly a jiné ukládala do
nehygienického hajzlu za neobydleným domem. Na pěti veřejných záchodcích všem
paskudníkům tužkou vzkazoval a nabízel jim svou drahou polovici. A u smradlavé
továrny na vitriol nechodil noc co noc kolem milujících se párků a nedíval se,
jestli a co a kolik toho uvidí? Nelíhal on, prostý kanec, v posteli a nekochal
se hnusným cárem důkladně použitého toaletního papíru, který mu, navnaděna
perníkem a poštovní poukázkou, věnovala necudná rajda?</p>

<p class="mlpprimarec"><span class="mlpznaktucne11b">BELLO</span>: <span class="mlpznakkurziva11b">(Silně zahvízdne.)</span> Jakou největší oplzlost jsi
na celé své zločinecké dráze spáchala? Hezky důkladně. Vyklop to. Aspoň
tentokrát mluv upřímně. <span class="mlpznakkurziva11b">(Vyhrnou se němé nelidské
podoby, zašklebí se, zmizí, zablábolí Booloohoom, Poldy Kock, Tkaničky za
penny, Cassidiho babizna, slepý výrostek, Larry Nosorožec, dívka, žena,
nevěstka, další, dal…)</span></p>

<p class="mlpprimarec"><span class="mlpznaktucne11b">BLOOM</span>: Neptej se.
Vzájemná důvěra. Milá ulice. Vůbec jsem nemyslel… Přísahám při všem, co je mi
svaté.</p>

<p class="mlpprimarec"><span class="mlpznaktucne11b">BELLO</span>: <span class="mlpznakkurziva11b">(Úsečně.)</span> Odpověz. Hnusný lumpe! Dovím se to,
nebo ne! Pověz mi něco zábavného, kluzkého nebo krvavě strašidelného nebo
nějaký verš, honem, honem, honem. Kde? Jak? Kdy? S kolika? Dám ti pouhé tři
vteřiny. Raz! Dva! Tř…!</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Ochotně blekotá.)</span> Já jsem ooohrněný nos a ooodporně…</p>

<p class="mlpprimarec"><span class="mlpznaktucne11b">BELLO</span>: <span class="mlpznakkurziva11b">(Řízně.)</span> Jdi pryč, ty smrade. Drž hubu. Mluv, až
na tebe někdo promluví.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Pokloní se.)</span> Pane! Paní! Krotitelko mužů.</p>

<p class="msotoc"><span class="mlpznakkurziva11b"><span class="calibre11">(Zdvihne
paži. Náramky spadnou.)</span></span></p>

<p class="mlpprimarec"><span class="mlpznaktucne11b">BELLO</span>: <span class="mlpznakkurziva11b">(Výsměšně.)</span> Ve dne nám budeš máchat a přepírat
začpělé nebo taky pozvracené prádlo, a sukni podkasanou a na kotu přivázanou
utěrku, budeš po nás vytírat latríny. To bude něco. <span class="mlpznakkurziva11b">(Navlékne jí rubínový prsten.)</span> A je to. Tímto
prstenem si tě přivlastňuji. Pověz, děkuji, velitelko.</p>

<p class="mlpprimarec"><span class="mlpznaktucne11b">BLOOM</span>: Děkuji,
velitelko.</p>

<p class="mlpprimarec"><span class="mlpznaktucne11b">BELLO</span>: Budeš stlát,
chystat mi koupel, vylévat nočníky z jednotlivých <span class="calibre17">pokojů, taky ten žlutočervený z pokoje kuchařky, staré paní Keoghové</span>.
A to si pamatuj, všech sedm pořádně vydrhni, nebo si je vyzunkneš jak
šampaňské. Bude ti z toho pití horko. Hop! Budeš mě obskakovat, nebo tě, slečno
Ruby, za tvé poklesky vyplísním a na holou ti, slečinko, naplácám, no třeba
kartáčem na vlasy. Já tě naučím, jak se máš chovat. Krémem natřené ruce s náramky
budeš mít v noci navlečeny do rukavic s třiačtyřiceti knoflíčky, čerstvě
zapudrované mastkem, a špičky prstů vybraně navoněny. Za takové projevy přízně
kladli druhdy kavalíři život. <span class="mlpznakkurziva11b">(Uchichtne se.)</span>
Moji hoši budou nad tím celí pryč, jaká jsi nóbl dáma, nejvíc plukovník. Až za
mnou večer před svatbou přijdou pomiliskovat se s mou nejnovější atrakcí v pozlacených
podpatcích. Nejprve si tě sám zprubnu. Jeden pán, znám ho z dostihů, Charles
Alberta Marsh (zrovna jsem se s ním a ještě s jedním pánem z manipulace
kancléřského soudu vyspala) hledá k okamžitému nástupu děvče pro všechno. Vypni
hruď. Usměj se. Svěs ramena. Kolik za ni dáte? <span class="mlpznakkurziva11b">(Ukáže
prstem.)</span> Za tuhletu majitelem vydrezírovanou aportovat a nosit košík v hubě.
<span class="mlpznakkurziva11b">(Obnaží rámě a až po loket je Bloomovi vrazí do
vulvy.)</span> Pěkná hloubka! Tak co, hoši? Už vám stojí v haptáku? <span class="mlpznakkurziva11b">(Nastrčí jednomu zájemci paži do obličeje.) </span>Tak
do toho a protáhnout komín.</p>

<p class="mlpprimarec"><span class="mlpznaktucne11b">KUPEC</span>: Florin.</p>

<p class="mlpscenickepoznamkynekurziva"><span class="mlpznakkurziva11b">(Dillonův
zřízenec zazvoní ručním zvoncem.)</span></p>

<p class="mlpprimarec"><span class="mlpznaktucne11b">HLAS</span>: O šilink a osm peny
se předal.</p>

<p class="mlpprimarec"><span class="mlpznaktucne11b">ZŘÍZENEC</span>: Cylink.</p>

<p class="mlpprimarec"><span class="mlpznaktucne11b">CHARLES ALBERTA MARSH</span>:
Musí být panna. Zdravý dech. Čistotná.</p>

<p class="mlpprimarec"><span class="mlpznaktucne11b">BELLO</span>: <span class="mlpznakkurziva11b">(Klepne kladívkem.)</span> Dva desetišilinky. Nejnižší
možná cena, je to za babku. Výška čtrnáct dlaní. Sáhněte si, sami se přesvědčte
o jeho kvalitě. Chmýřnatá pleť, pružné svaly, křehké maso. Kdybych tak u sebe
měla své zlaté razidlo. A dojí se jako nic. Tři čerstvé snesené galony za den.
Znamenitá nosnice, zaručene snese už za hodinu. Mléčný rekord jeho táty byl
tisíc galonů plnotučného mléka za čtyřiadvacet týdnů. Hola, zlatíčko! Udělej
pejska! Hola! <span class="mlpznakkurziva11b">(Vypálí Bloomovi na kříž svou
iniciálu C.)</span> A je to. Zaručeně cohenovské zboží. Kdo si, pánové, přisadí
dva šilinky?</p>

<p class="mlpprimarec"><span class="mlpznaktucne11b">SNĚDOLÍCÍ MUŽ</span>: <span class="mlpznakkurziva11b">(S afektovaným zadrhováním.)</span> Sto liper sterlink.</p>

<p class="mlpprimarec"><span class="mlpznaktucne11b">HLASY</span>: <span class="mlpznakkurziva11b">(Tlumeně.)</span> Pro kalífu Harúna ar Rašída.</p>

<p class="mlpprimarec"><span class="mlpznaktucne11b">BELLO</span>: Dobře. Všichni
sem. Úzká, odvážně krátká sukně, která vylézá nad koleno a ukazuje kousek
bílých kalhotek, je mohutná zbraň, a průsvitné punčochy na smaragdových
podvazcích s dlouhým rovným švem, ubíhajícím nad koleno, dotýkající se lepších
pudů blazeovaných světáků. Nauč se cupitavé chůzi na čtyřpalcových podpatcích z
doby Ludvíka XV., řecky nachýlené póze s vyzývavým zadkem, plavnými stehny a koleny,
která se cudně celují. Upni na ně celou svou svůdnost. Vyhov všem jejich
gomorským neřestem.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Zardělý obličej schoulí do podpaždí, a ukazovák v ústech,
se zahihňá.)</span> Však já vím, co tím naznačujete.</p>

<p class="mlpprimarec"><span class="mlpznaktucne11b">BELLO</span>: Nač se jinak
hodíš, ty impotentní stvůro. <span class="mlpznakkurziva11b">(Shýbne se a vějířem
Bloomovi surově zaryje pod lojové záhyby hýždí.)</span> Vzhůru! Vzhůru!
Bezocasá kočko z Manu! <span class="calibre17">Co to? Kampak se
poděl tvůj kadeřavý činčiráček, to ti ho, kohoutku, ušmikli? Zazpívej, ptáčku,
zazpívej. Má ho zplihlý jako šestiletý klouček, když někde za vozíkem čurá. </span><span class="calibre19">Kup si kýbl a pumpu prodej. <span class="mlpznakkurziva11b">(Hlučně.)</span> Zastaneš ty chlapskou práci?</span></p>

<p class="mlpprimarec"><span class="mlpznaktucne11b">BLOOM</span>: Eccles Street.</p>

<p class="mlpprimarec"><span class="mlpznaktucne11b">BELLO</span>: <span class="mlpznakkurziva11b">(Sarkasticky.)</span> Ani za nic ti nechci drásat city,
ale držby se tam ujal chlapák. Ostrouhal jsi kolečka, můj kacafírku! On je
přebujelý venkovský kořen. Bylo by ti hej, ty moulo, kdybys měl taky takové
náčiní se samými hrboly a mozoly a suky. Ten si zapedinčil, to ti řeknu. Noha
na noze, koleno na koleni, břicho na břiše, dundáky na prsou. Kleštěnec on
není. Vzadu mu trčí chomáč rezavých chlupů jako hlodašový keř. Počkej si,
chlapče, devět měsíců. Můj ty Tondo kolenatý, už teď jí to nahoru dolů v útrobách
kope a kucká. Zuříš, viď? Ťal jsem do živého? <span class="mlpznakkurziva11b">(Opovržlivě
si odplivne.)</span> Ty plivátko!</p>

<p class="mlpprimarec"><span class="mlpznaktucne11b">BLOOM</span>: Jednalo se se
mnou neslušně. Já… to ohlásím na policii. Sto liber. Nehorázné. Já…</p>

<p class="mlpprimarec"><span class="mlpznaktucne11b">BELLO</span>: Chuť by byla,
ale kde vzít sílu, ty chramosto. Lít by mělo, ne kapat.</p>

<p class="mlpprimarec"><span class="mlpznaktucne11b">BLOOM</span>: Se zblázním. Moll.
Já jsem zapomněl! Odpusť! Moll… My dva… Pořád…</p>

<p class="mlpprimarec"><span class="mlpznaktucne11b">BELLO</span>: <span class="mlpznakkurziva11b">(Neúprosně!)</span> Ba ne, Leopolde Bloome, všechno se
z vůle ženy změnilo, co ses dvacet let prospal v Ospalém dolíku. Vrať se a viz.</p>

<p class="mlpprimarec"><span class="mlpznakkurziva11b">(Milý Ospalý dolík přes
celou pahorkatinu volá.)</span></p>

<p class="mlpprimarec"><span class="mlpznaktucne11b">OSPALÝ DOLÍK</span>: Rip van
Winkle! Rip van Winkle!</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Na nohou rozedrané mokasíny, v ruce rezavou
brokovnici, krade se po špičkách, tápá konečky prstů, přepadlý, vyzáblý,
vousatý mžourá přes kosodélné okenní tabulky, zapuštěné do olova.)</span> Už ji
vidím! Je to ona! Ten první večer u Mata Dillona. Ale co ty šaty, zelené. A vlasy
má zlatě obarveny a on…</p>

<p class="mlpprimarec"><span class="mlpznaktucne11b">BELLO</span>: <span class="mlpznakkurziva11b">(Posměšně se zachechtá.)</span> Vždyť je to, ty
kulichu, tvá dcera s mullingarským studentem.</p>

<p class="mlpscenickepoznamkynekurziva"><span class="mlpznakkurziva11b"><span class="calibre17">(Plavovlasá Milly Bloomová v zelené sukýnce a lehounkých
opáncích, modrá šálka jí v lehounkém větříku vlaje, vyrve se milenci z náručí a
s očima navrch hlavy zavolá.)</span></span></p>

<p class="mlpprimarec"><span class="mlpznaktucne11b">MILLY</span>: No tohle! Vždyť
je to papínek. Nějak jsi, papínku, zestárl.</p>

<p class="mlpprimarec"><span class="mlpznaktucne11b">BELLO</span>: Že se změnil?
Náš etažér, náš psací stůl, na němž se vůbec nepíše, lenoška tety Hegartyové,
naše reprodukce starých mistrů. Člověk a jeho přátelé se tu mají jak v bavlnce.
<span class="mlpznakkurziva11b">Kukaččí zátiší!</span> Proč ne? Jářku, kolik jsi
měl žen? V tmavých ulicích jsi je, ty ploskonožče, sledoval a tlumenými stony
vzrušoval. Cože, ty prostitute? Bezúhonné dámy s nákupem koloniálního zboží.
Jen se ohlédni. Jak která, housírku, jojo.</p>

<p class="mlpprimarec"><span class="mlpznaktucne11b">BLOOM</span>: Ony… Já…</p>

<p class="mlpprimarec"><span class="mlpznaktucne11b">BELLO</span>: <span class="mlpznakkurziva11b">(Štiplavě.)</span> Na imitovaném bruselském koberci,
který jsi koupil v dražbě u Wrena, zanechají stopy svých podpatků. Při dovádění
s rozjívenou Molly, jak jí budou v kalhotkách hledal blešáka, zmrzačí ti sošku,
kterou jsi ze zájmu o umění v dešti přinesl domů. Poruší ti tajemství spodní
přihrádky. Z hvězdářské příručky ti vytrhají listy na fidibusy. A do mosazné
mřížky u krbu, koupené za deset šilinků od Hamptona Leedoma, ti naplivají.</p>

<p class="mlpprimarec"><span class="mlpznaktucne11b">BLOOM</span>: Za deset šilinků
a šest penny. To dokážou jen sprosťáci. Pusť mě. Vrátím se. Dokážu…</p>

<p class="mlpprimarec"><span class="mlpznaktucne11b">HLAS</span>: Přísahej!</p>

<p class="mlpscenickepoznamkynekurziva"><span class="mlpznakkurziva11b">(Bloom
zatne pěsti a s dlouhým nožem v zubech leze po zemi.)</span></p>

<p class="mlpprimarec"><span class="mlpznaktucne11b">BELLO</span>: Jako platící
host, nebo jako gigolo? Pozdě. Nenejlepší postel sis ustlal a jiní si do ní
lehnou. Náhrobní nápis máš napsaný. Nezapomeň, kamarádíčku, máš po vtákách.</p>

<p class="mlpprimarec"><span class="mlpznaktucne11b">BLOOM</span>: Spravedlnost!
Veškeré Irsko proti jednomu. Což se nikdo nenajde… <span class="mlpznakkurziva11b">(Hryže si palec.)</span></p>

<p class="mlpprimarec"><span class="mlpznaktucne11b">BELLO</span>: Jestli máš v sobě
kousek slušnosti a studu, tak sakra chcípni. Dám ti vzácné staré víno, že po
něm dohopsáš až do pekla a zpát<span class="calibre17">ky. Podepiš
závěť a odkaž nám kdejaký groš, jaký máš. Jestli žádný</span> nemáš, tak sakra
nějaký sežeň, ukradni, uloupi! Pochováme tě v hajzlu za plotem, mrtvý a pokálený
tam budeš ležet s mým adoptovaným synovcem, kterého jsem si vzala, tím
sakramentským podagrovitým prokurátorem a sodomitou se strnulou šíjí, a s dalšími
desíti až jedenácti manžely, už ani nevím, jak se ti buzeranti jmenovali,
utopenými v jedné a téže žumpě. <span class="mlpznakkurziva11b">(Chrchlavě se
zachechtá.)</span> My z tebe, pane Kvitko, uděláme mrvu. <span class="mlpznakkurziva11b">(Posměšně zapiští.)</span> Papá, Poldy. Papá, papínku!</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Chytne se za hlavu.)</span> Síla mé vůle. Paměť! Já
hříchy spáchal! Já hříchy sním… <span class="mlpznakkurziva11b">(Bez slz se
rozeštká.)</span></p>

<p class="mlpprimarec"><span class="mlpznaktucne11b">BELLO</span>: <span class="mlpznakkurziva11b">(Zašklebí se.)</span> Uplakánku! Krokodýlí slzy.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Zhroucen, k oběti hustě zahalen závojem, obličej
sklopený k zemi vzlyká. Je slyšet umíráček. Obřezaná v tmavé šále a žíněné
suknici, posypané popelem, stojí u zdi nářků. M. Shulomowitz, Joseph Goldwater,
Moses Herzog, Harris Rosenberg, M. Moisel. J. Citron, Minnie Watchmanová, O.
Mastiansky, ctihodný pán Leopold Abramowitz, Chazen. Šermují rukama a v pneumatu
hořekují nad odpadlíkem Bloomem.)</span></p>

<p class="mlpprimarec"><span class="mlpznaktucne11b">OBŘEZANCI</span>: <span class="mlpznakkurziva11b">(Temně hrdelním chorálem, jak po něm házejí ne květy,
ale plody Mrtvého moře.) Šema Izrael Adonai Elohenu Adonai Echad.</span></p>

<p class="mlpprimarec"><span class="mlpznaktucne11b">HLASY</span>: <span class="mlpznakkurziva11b">(Povzdychnou.)</span> On tedy skonal? Aha. Bodejť.
Bloom? Jakživ jsem o něm neslyšel. Že ne? Takový pudivous. Zůstala po něm
vdova. Vážně? Bodejť.</p>

<p class="mlpscenickepoznamkynekurziva"><span class="mlpznakkurziva11b"><span class="calibre19">(Z vdoví hranice sattí vyšlehnou plameny
pryskyřičného kafru. Celou ji zahalí smuteční příkrov kadidlového dýmu a zas se
rozptýlí. Z dubového rámu prostovlasá nymfa, lehce nastrojená do čajově hnědých
uměleckých barev, vystoupí ze sluje, projde pod propletenými tisy a skloní se
nad Bloomem.)</span></span></p>

<p class="mlpprimarec"><span class="mlpznaktucne11b">TISY</span>: <span class="mlpznakkurziva11b">(Lupením šepotají.)</span> Sestro. Naše sestro. Ššš.</p>

<p class="mlpprimarec"><span class="mlpznaktucne11b">NYMFA</span>: <span class="mlpznakkurziva11b">(Tiše.)</span> Smrtelnice. <span class="mlpznakkurziva11b">(Vlídně.)</span> Tak už neplač.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Sluncem kropenatý, rosolovitě odleze pod větve,
důstojně.)</span> Tato poloha, hned jsem věděl, že se ode mě žádá. Síla zvyku.</p>

<p class="mlpprimarec"><span class="mlpznaktucne11b">NYMFA</span>: Smrtelníče.
Zastihl jsi mě v špatné společnosti, mezi hopsandami, paďousy, boxery,
populárními generály, zkaženými mimy v přiléhavých spodcích pleťové barvy a mrštnými
tanečníky šimmy, La Aurorou a Karini z hudební komedie, šlágru století.
Schovávala jsem se do laciného růžového papíru, čpícího petrolejem. Kolem mě
vyčichlá oplzlost klubovních pánů, historky na pohoršování neopeřeného mládí,
inzertní transparenty, zfalšované kostky a hrudní vycpávky, speciality a noste
bandáže s pochvalným vysvědčením od pána trpícího na kýlu. Praktické rady do
manželství.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Zvedne k ní do klína želví hlavu.)</span> My se už
známe. Z jiné hvězdy.</p>

<p class="mlpprimarec"><span class="mlpznaktucne11b">NYMFA</span>: <span class="mlpznakkurziva11b">(Smutně.)</span> Gumové zboží. Neprůtržné. Značka
dodávaná aristokracii. Mužské šněrovačky. Vyléčím záchvaty, nebo peníze vrátím.
Nevyžádaná svědectví o bujném poprsí podle návodu profesora Waldmanna. Za tři
týdny se mé poprsí rozvilo o čtyři palce, sděluje paní Rublinová a přikládá
fotografie.</p>

<p class="mlpprimarec"><span class="mlpznaktucne11b">BLOOM</span>: To myslíš <span class="mlpznakkurziva11b">Fotopamlsky?</span></p>

<p class="mlpprimarec"><span class="mlpznaktucne11b">NYMFA</span>: Ano, myslím.
Odnesl sis mě, zarámoval do dubu a dracounu a zavěsil nad manželské lože.
Jednoho letního podvečera jsi mě nepozorovaně na čtyřech místech políbil. A mazlivě
jsi mi tužkou vystínoval oči, ňadra a hanbu.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Poníženě jí políbí dlouhé vlasy.)</span> Tvé klasické
obliny, nesmrtelná krasavice. Rád se na tebe dívám, rád tě, ty dílo krásy,
velebím, rád se k tobě takřka modlím.</p>

<p class="mlpprimarec"><span class="mlpznaktucne11b">NYMFA</span>: Slýchala jsem za
tmavých nocí tvé velebení.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Chvatně.)</span> Ano, ano. Chceš říct, že já… Kromě
dětí se snad každý ve spaní ukazuje z nejhorší stránky. Vím, že jsem jednou
spadl z postele, nebo spíš jsem z ní byl vystrčen. Na chrápání prý je dobré
železité víno. Na to druhé je zas ten anglický vynález, onehdy jsem o tom
dostal špatně adresovaný prospekt. Poskytuje prý nehlučné a nečpavé uvolnění. <span class="mlpznakkurziva11b">(Povzdychne.)</span> Jakož bylo vždycky. Křehkosti, tvé
jméno je manželství.</p>

<p class="mlpprimarec"><span class="mlpznaktucne11b">NYMFA</span>: <span class="mlpznakkurziva11b">(Zacpe si uši.)</span> A slova. Ta nemám ve slovníku.</p>

<p class="mlpprimarec"><span class="mlpznaktucne11b">BLOOM</span>: A rozumíš jim?</p>

<p class="mlpprimarec"><span class="mlpznaktucne11b">TISY</span>: Ššš.</p>

<p class="mlpprimarec"><span class="mlpznaktucne11b">NYMFA</span>: <span class="mlpznakkurziva11b">(Zakryje si rukou obličej.)</span> Co jsem toho v té
komnatě viděla? Na co jsem musila vlastníma očima patřit?</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Omluvně.)</span> Já vím. Potřísněné ložní prádlo,
pečlivě obrácené naruby. Uvolněné plíšky. Z Gibraltaru kdysi dávno po dálném
moři.</p>

<p class="mlpprimarec"><span class="mlpznaktucne11b">NYMFA</span>: <span class="mlpznakkurziva11b">(Sklopí hlavu.)</span> Něco horšího! Něco horšího!</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Opatrně rozmýšlí.)</span> Tu staromódní komodu.
Nevydržela její váhu. Vážila rovných jedenáct kamenů devět. Po odstavení děcka
přibrala devět liber. Prasklá a špatně sklížená. Co ještě? Taky tu směšnou
nádobu s oranžovým meandrem, co má jen jedno ucho.</p>

<p class="mlpprimarec"><span class="mlpznakkurziva11b">(Je slyšet jaré zurčení
vodopádu.)</span></p>

<p class="mlpprimarec"><span class="mlpznaktucne11b">VODOPÁD</span>:</p>

<p class="mlpversedrama">Poulaphouca Poulaphouca<br/>
Poulaphouca Poulaphouca.</p>

<p class="mlpprimarec"><span class="mlpznaktucne11b">TISY</span>: <span class="mlpznakkurziva11b">(Splétají větve.)</span> Poslouchejte. Šepotejte.
Pravdu dí naše sestra. Vyrostly jsme u poulaphouckého vodopádu. V znojné letní
dny jsme poskytovaly chládek.</p>

<p class="mlpprimarec"><span class="mlpznaktucne11b">JOHN WYSE NOLAN</span>: <span class="mlpznakkurziva11b">(Vzadu v stejnokroji Irských národních lesníků
nadzvedne chocholatý klobouk.)</span> Vzkvétejte! Za znojných dnů poskytujte
chládek, irské stromy.</p>

<p class="mlpprimarec"><span class="mlpznaktucne11b">TISY</span>: <span class="mlpznakkurziva11b">(Broukají.)</span> Kdopak přišel na gymnazijním výletu
do Poulaphouky? Kdo nechal spolužáky shánět oříšky a sám se uchýlil do našeho
chládku?</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b"><span class="calibre17">(Hrudník vpadlý,
svislá ramena, vycpaná vatou, v nehorázném šedočerně pruhovaném, příliš malém
chlapeckém obleku, na nohou bílé tenisky a vroubené přehrnuté punčochy, na
hlavě červenou školní čepici s odznakem.)</span></span><span class="calibre17"> Byl jsem kluk, ještě jsem rostl. Stačilo málo, kodrcání tramvaje,
smíšený pach dámské šatny a toalety, dav namačkaný na schodech Královského
divadla, ony mají totiž rády tlačenice, stádní pudy a temné, pohlavím čpějící
divadlo rozněcuje neřesti. Ba i ceník jejich prádla. A pak to vedro. To léto
byly skvrny na slunci. Konec školy. A likérový dort. Alkyonské dny.</span></p>

<p class="mlpscenickepoznamkynekurziva"><span class="mlpznakkurziva11b">(Alkyonské
dny, gymnazisté v modrobílých fotbalových tričkách a trenýrkách, mladý pán
Donald Tumbull, mladý pán Abraham Chatterton, mladý pán Owen Goldberg, mladý
pán Jack Meredith, mladý pán Percy Apjohn, stojí na mýtině a pokřikují na
mladého pána Leopolda Blooma.)</span></p>

<p class="mlpprimarec"><span class="mlpznaktucne11b">ALKYONSKÉ DNY</span>: Makrelo!
Vzkřis se. Hurá. <span class="mlpznakkurziva11b">(Výskají.)</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Vyčouhlý, v teplých rukavicích, do maminčiny šály
zamuchlaný, omráčený roztálými sněhovými koulemi, pracně vstává.)</span> Ještě
jednou. Je mi šestnáct. Je to psina. Zazvoňte na všechny zvony v Mountague
Street. <span class="mlpznakkurziva11b">(Chabě zavýská.)</span> Sláva naší škole!</p>

<p class="mlpprimarec"><span class="mlpznaktucne11b">OZVĚNA</span>: Vole!</p>

<p class="mlpprimarec"><span class="mlpznaktucne11b">TISY</span>: <span class="mlpznakkurziva11b">(Zašelestí.)</span> Pravdu dí naše sestra. Šepotejte. <span class="mlpznakkurziva11b">(Po celém lese je slyšet šepotavé pocely. Za pni a z lupení
vykukují hamadryady a pukají do květu.)</span> Kdo to znesvětil náš zamlklý
chládek?</p>

<p class="mlpprimarec"><span class="mlpznaktucne11b">NYMFY</span>: <span class="mlpznakkurziva11b">(Plaše přes prsty.)</span> Tamhle! Pod širým nebem?</p>

<p class="mlpprimarec"><span class="mlpznaktucne11b"><span class="calibre17">TISY</span></span><span class="calibre17">: <span class="mlpznakkurziva11b">(Sklánějí se až k zemi.)</span> Ano, sestro. A na našem
panenském pažitu.</span></p>

<p class="mlpprimarec"><span class="mlpznaktucne11b">VODOPÁD</span>:</p>

<p class="mlpversedrama">Poulaphouca Poulaphouca<br/>
Phoucaphouca Phoucaphouca</p>

<p class="mlpprimarec"><span class="mlpznaktucne11b">NYMFY</span>: <span class="mlpznakkurziva11b">(Rozevřou prsty.)</span> Taková hanebnost!</p>

<p class="mlpprimarec"><span class="mlpznaktucne11b">BLOOM</span>: Byl jsem
předčasně vyspělý. Mladost. Fauni. Lesnímu bohu jsem přinášel oběť. Květy, jež
zjara rozkvétají. Byla doba páření. Vlásečnost je přírodní fenomén. Divadelním
kukátkem nebožtíka táty jsem přes nedotažené záclony viděl Lotty Clarkovou, co
měla vlasy jak len, při večerní toaletě. Ta rozvernice jedla trávu jak divá. U Rialtského
mostu se skutálela ze svahu a tak mě svou rujností pokoušela. Vylezla si na
jejich křivolaký strom a já… Ani světec by neodolal. Vjel do mě ďábel. Kdo to
ostatně viděl?</p>

<p class="mlpscenickepoznamkynekurziva"><span class="mlpznakkurziva11b">(Z lupení vystrčí
přežvýkavou hlavu s vlhkými nozdrami matonohé tele Vitelo s bílou lysinou na
hlavě.)</span></p>

<p class="mlpprimarec"><span class="mlpznaktucne11b">MATONOHÉ</span> <span class="mlpznaktucne11b">TELE</span>: Já, Vitelo, jsem to vidělo.</p>

<p class="mlpprimarec"><span class="mlpznaktucne11b">BLOOM</span>: Zkrátka jsem
ukojil potřebu. <span class="mlpznakkurziva11b">(Jímavě.)</span> Když jsem
brousil za děvčaty, žádná mě nechtěla. Ošklivec. Nechtěly si se mnou hrát.</p>

<p class="mlpscenickepoznamkynekurziva"><span class="mlpznakkurziva11b">(Nahoře na
Ben Howthu se rododendrony prodírá kozička s naditým vemenem a krátkým ocáskem
a trousí rozinky.)</span></p>

<p class="mlpprimarec"><span class="mlpznaktucne11b">KOZIČKA</span>: <span class="mlpznakkurziva11b">(Meká.)</span> Megegegeg. Kozizizi!</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Bez klobouku, uřícený, obalený chomáči bodláčího a hlodašového
chmýří.) </span>Řádně zasnouben. Věci se mění podle okolností. <span class="mlpznakkurziva11b">(Upřeně se zahledí dolů do vody.) </span>Střemhlav
dvaatřicet za vteřinu. Novinářská noční můra. Eliáš podlehl závrati. Pád na
útesu. Smutný konec úředníka státní tiskárny. <span class="mlpznakkurziva11b">(Z útesu
Lví hlava se do fialově dychtivé vody v stříbrotichém letním vzduchu skutálí
Bloomova figurína, zavinutá jako mumie.)</span></p>

<p class="mlpprimarec"><span class="mlpznaktucne11b">MUMIEFICURÍNA</span>:
Bbbbbllllbbblodžblunk.</p>

<p class="mlpscenickepoznamkynekurziva"><span class="mlpznakkurziva11b">(Daleko v zálivu
mezi baileyským a kishským majákem pluje</span> Král Erinu <span class="mlpznakkurziva11b">a</span> <span class="mlpznakkurziva11b">z komína
vyfukuje k pevnině stále širší chochol uhelného dýmu.)</span></p>

<p class="mlpprimarec"><span class="mlpznaktucne11b">RADNÍ NANNETTI</span>: <span class="mlpznakkurziva11b">(Sám a sám na palubě, v tmavém alpakovém obleku, žlutý
jestřábí obličej, ruku zasunutou do výstřihu u vesty, deklamuje.)</span> Až má
vlast zaujme náležité místo mezi národy země, tehdy a teprve tehdy na hrob ať
mi napíší…</p>

<p class="mlpprimarec"><span class="mlpznaktucne11b">BLOOM</span>: Hotovo. Prff.</p>

<p class="mlpprimarec"><span class="mlpznaktucne11b">NYMFA</span>: <span class="mlpznakkurziva11b">(Povzneseně.)</span> Jak jsi dnes viděl, my
nesmrtelnice žádné takové místo nemáme a taky žádné chlupy na něm. Jsme kamenně
studené a cudné. Živíme se elektrickým světlem. <span class="mlpznakkurziva11b">(Ohne
se do oblouku, chlípně se zatetelí a prst si strčí do úst.) </span>Něco jsi mi
říkal. Zezadu jsem to zaslechla. Jak sis troufl…</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Zkroušeně chodí sem a tam po vřesovišti.)</span> Ach,
jsem já to čuně. Taky klystýr jsem podával. Půl žejdlíku hořkoně, přidej lžíci
kamenné soli. A do dupy. Stříkačkou od Hamiltona Longa, přítelkyní dam.</p>

<p class="mlpprimarec"><span class="mlpznaktucne11b">NYMFA</span>: Přede mnou.
Pudrovátko. <span class="mlpznakkurziva11b">(Zardí se a udělá pukrle.)</span> A další.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Sklíčeně.)</span> Ano. <span class="mlpznakkurziva11b">Peccavi!</span><a href="../Text/odysseus_012.html#_ftn258" title="" class="pcalibre1 pcalibre msofootnotereference calibre16" id="_ftnref258"><i class="calibre1">[258]</i></a> Vzdával
jsem božskou poctu na živém oltáři tam, kde se zádům říká jinak. <span class="mlpznakkurziva11b">(Zvroucněle.)</span> Proč by roztomilá, navoněná,
šperky ozdobená ruka, ruka, jež řídí…?</p>

<p class="mlpscenickepoznamkynekurziva"><span class="mlpznakkurziva11b">(Proti
vláčné lesnaté kulise se kolem kmenů hadovitě províjejí postavy a vrkají.)</span></p>

<p class="mlpprimarec"><span class="mlpznaktucne11b">KITTYIN HLAS</span>: <span class="mlpznakkurziva11b">(V houští.)</span> Ukaž nám nějaký ten polštářek.</p>

<p class="mlpprimarec"><span class="mlpznaktucne11b">FLORRYIN HLAS</span>: Tumáš.</p>

<p class="mlpscenickepoznamkynekurziva"><span class="mlpznakkurziva11b">(Podrostem
nemotorně prolétne tetřívek.)</span></p>

<p class="mlpprimarec"><span class="mlpznaktucne11b">LYNCHŮV HLAS</span>: <span class="mlpznakkurziva11b">(V houští.)</span> Fjú. Sálavě horká.</p>

<p class="mlpprimarec"><span class="mlpznaktucne11b">ZOIN HLAS</span>: <span class="mlpznakkurziva11b">(Z houští.)</span> Však je odtamtud, kde to sálá.</p>

<p class="mlpprimarec"><span class="mlpznaktucne11b">VIRÁGŮV HLAS</span>: <span class="mlpznakkurziva11b">(Ptačí náčelník s modrým žíháním a péřovou čelenkou, ve
válečné výstroji s asagajem v ruce, rázně se ubírá praskavým rákosím a šlape po
bukvicích a žaludech.) </span>Horká! Horká! Střez se Sedícího býka.</p>

<p class="mlpprimarec"><span class="mlpznaktucne11b">BLOOM</span>: Ono mě to
zdolává. Ten horký vtisk jejího horkého těla. Už jen usednout tam, kde předtím
seděla žena, raděj rozkročmo, jako by prokazovala svrchovanou milost, ještě
raději, když už předtím na bílém saténovém kabátku hodně povytáhne šůsky. Tak
žensky plná. Plně jí padám v plen.</p>

<p class="mlpprimarec"><span class="mlpznaktucne11b">VODOPÁD</span>:</p>

<p class="mlpversedrama">Plenoplna Poulaphouca<br/>
Poulaphouca Poulaphouca.</p>

<p class="mlpprimarec"><span class="mlpznaktucne11b">TISY</span>: Ššš. Promluv,
sestro!</p>

<p class="mlpprimarec"><span class="mlpznaktucne11b">NYMFA</span>: <span class="mlpznakkurziva11b">(Nevidomá, v bílém jeptiščím hábitu, v slepce a mohutném
křídlatém kokrhelu, hebce, s nyvýma očima.)</span> Klášter Tranquilla. Sestra
Agatha. Hora Karmel, zjevení v Knocku a v Lurdech. Už žádné touhy. <span class="mlpznakkurziva11b">(Schýlí hlavu a povzdychne.)</span> Jenom éterično. Kde
racek snivý tklivý se klátí nad zamlklou hlatí.</p>

<p class="mlpscenickepoznamkynekurziva"><span class="mlpznakkurziva11b">(Bloom se
zpola vztyčí. Vzadu na kalhotech mu ulítne knoflík.)</span></p>

<p class="mlpprimarec"><span class="mlpznaktucne11b">KNOFLÍK</span>: Cvak.</p>

<p class="mlpscenickepoznamkynekurziva"><span class="mlpznakkurziva11b">(V lijáku
hopsají kolem dvě combeské coury se šálou na hlavě a nechutně řvou.)</span></p>

<p class="mlpprimarec"><span class="mlpznaktucne11b">COURY</span>:</p>

<p class="mlpversedrama">Z kalhotek vypad Leopoldovi špendlík,<br/>
moc strachu vystál,<br/>
ať nespadnou,<br/>
ať nespadnou.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Chladně.)</span> Porušila jsi kouzlo. Poslední kapka.
Kdyby bylo jen éterično, kam byste se poděly, postulantky a novicky. Trnou, a přece
nic nebolí je, jako když osel chčije.</p>

<p class="mlpprimarec"><span class="mlpznaktucne11b">TISY</span>: <span class="mlpznakkurziva11b">(Staniolové listí jim opadá, vyzáblé větve chřadnou a chlípí.)</span>
Shodopádně!</p>

<p class="mlpprimarec"><span class="mlpznaktucne11b">NYMFA</span>: Stavokrádež!
Ukládal mi o čest. <span class="mlpznakkurziva11b">(Na říze jí naskočí velká
mokrá skvrna.) </span>Třísnil mou nevinnost. Nejsi hoden dotknout se roucha
cudné ženy. <span class="mlpznakkurziva11b">(Přitáhne si řízu.) </span>Jen
počkej, Satane. Milostné písně už pět nebudeš. Amen. Amen. Amen. Amen. <span class="mlpznakkurziva11b">(Vytasí dýku, a oděna v krunýři z devíti vyvoleného
rytíře, bodne ho do beder.) </span>Nekum!</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Vykroutí se a popadne ji za ruku.)</span> Hej!
Nebrakada. Kočka s devaterým životem. Poctivé jednání, milostivá. Zahradnickou
žabku nech být. Liška a hrozny, co? Máme tvůj ostnatý drát, co nám ještě chybí?
Copak není krucifix dost tlustý? <span class="mlpznakkurziva11b">(Zadrží ji za
šlepku.)</span> Potřebovala bys svatého opata nebo chromého zahradníka Brophyho
nebo sochu vodnáře s uraženým chrličem nebo hodnou matku Alfonsa, co, ty
Kuliferdo?</p>

<p class="mlpprimarec"><span class="mlpznaktucne11b">NYMFA</span>: <span class="mlpznakkurziva11b">(S pláčem mu bez šlepky uteče, sádra, z níž je ulita,
jí popraská, z trhlin ji zavane smradlavý obláček.)</span> Poli…</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Křikne za ní.)</span> Jako byste si to dvojnásob
nevynahrazovaly. Žádné křeče a hojná sliznatost po celém těle. Mám to
vyzkoušeno. Tvoje síla má slabost. Jaký máš poplatek za ohřebení. Kolik
zaplatíš hotově? Jak jsem se dočetl, na riviéře si vydržuješ tanečníky. <span class="mlpznakkurziva11b">(Nymfa prchne a spustí žalozpěv.)</span> Hm! Mám za
sebou šestnáct let černošské otročiny. A přiřkne mi porota pět šilinků
výživného, hm? Takový blázen ať je někdo jiný, já ne. <span class="mlpznakkurziva11b">(Čenichá.)</span> Jenže. Cibule. Shnilé. Síra. Sádlo.</p>

<p class="mlpscenickepoznamkynekurziva"><span class="mlpznakkurziva11b">(Stane před
ním Bella Cohenová.)</span></p>

<p class="mlpprimarec"><span class="mlpznaktucne11b">BELLA</span>: Podruhé mě
poznáš.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Vyrovnaně na ni hledí.) Passé.</span> Bahnice, která
se tváří jak ovečka. Vyčouhlé zuby a zbytečné rouno. Cibule před spaním by ti
spravila pleť. A tělocvikem si odstraň podbradek. Oči nijaké jako skleněná očka
na kočce kolem krku. S ostatními rysy si nemají co vyčítat, tak je to. Nejsem
žádný trojchodý šroub.</p>

<p class="mlpprimarec"><span class="mlpznaktucne11b">BELLA</span>: <span class="mlpznakkurziva11b">(Opovržlivě.)</span> Tchoř ti vlezl do kalhot. <span class="mlpznakkurziva11b">(Svinská pizda jí zaštěkne.)</span> Fujtajbl!</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Opovržlivě.)</span> Napřed si umej prostředníček bez
nehtu, z fanfrlinky ti kape vystydlý galánův bílek. Utři se přehršlí sena.</p>

<p class="mlpprimarec"><span class="mlpznaktucne11b">BELLA</span>: Já tě znám, ty
akvizitére. Ty vyšuškanče.</p>

<p class="mlpprimarec"><span class="mlpznaktucne11b">BLOOM</span>: Viděl jsem ho,
hampejzníka, co prodává muziku a kapavku.</p>

<p class="mlpprimarec"><span class="mlpznaktucne11b">BELLA</span>: <span class="mlpznakkurziva11b">(Otočí se ke klavíru.)</span> Kterápak z vás to hrála
smuteční pochod ze <span class="mlpznakkurziva11b">Saula</span>?</p>

<p class="mlpprimarec"><span class="mlpznaktucne11b">ZOE</span>: Já. Pozor na kuří
oka. <span class="mlpznakkurziva11b">(Skočí ke klavíru a zkříženýma rukama
vyťukává akordy.) </span>Takhle šmejdí kočka po škváře. <span class="mlpznakkurziva11b">(Ohlédne se.)</span> Cho! Kdopak to koketuje s mými
bonbóny? <span class="mlpznakkurziva11b">(Skočí zpátky ke stolu.)</span> Co je
tvoje, to je moje, a co je moje, to je jenom moje.</p>

<p class="mlpscenickepoznamkynekurziva"><span class="mlpznakkurziva11b">(Rozmrzelá
Kitty si polepí zuby staniolem. Bloom přistoupí k Zoe.)</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Šetrně.)</span> Vrať mi ten brambor, ano?</p>

<p class="mlpprimarec"><span class="mlpznaktucne11b">ZOE</span>: Fanty, to je
pěkné, to je moc pěkné.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Podrážděně.)</span> Nic to není, ale přece jen je to
památka po nebožce mámě.</p>

<p class="msotoc"><span class="mlpznaktucne11b"><span class="calibre11">ZOE</span></span>:</p>

<p class="mlpversedrama">Věc, kterou jsi dal, neber zpět,<br/>
Pánbůh se na ni zeptá hned.<br/>
Že nevíš, kam se poděla?<br/>
Pánbůh tě pošle do pekla.</p>

<p class="mlpprimarec"><span class="mlpznaktucne11b">BLOOM</span>: Víže se k ní
vzpomínka. Rád bych ji zas měl.</p>

<p class="mlpprimarec"><span class="mlpznaktucne11b">ŠTĚPÁN</span>: Mít nebo nemít,
to je, oč tu běží.</p>

<p class="mlpprimarec"><span class="mlpznaktucne11b">ZOE</span>: Tady. <span class="mlpznakkurziva11b">(Vykasá si cíp župánku, až je jí vidět nahé stehno, a z
hořejška punčochy vybalí brambor.)</span> Kdo schová, ten lehko najde.</p>

<p class="mlpprimarec"><span class="mlpznaktucne11b">BELLA</span>: <span class="mlpznakkurziva11b">(Zakaboní se.)</span> No tak, co je to za panoptikum s muzikou.
A neroztřískej mi klavír. Platit bude kdo?</p>

<p class="mlpscenickepoznamkynekurziva"><span class="mlpznakkurziva11b">(Odejde k pianole.
Štěpán zašmátrá v kapse, vytáhne za cípek bankovku a tak jí ji podá.)</span></p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(S přepjatou zdvořilostí.)</span> Tuto hedvábnou
peněženku jsem si udělal ze svinského ucha čtenářů. Promiňte, milostivá. Když
dovolíte. <span class="mlpznakkurziva11b">(Nejistě ukáže na Lynche a Blooma.)</span>
Všichni jsme v tom namočeni, Čepelák i rysí Křepelák. <span class="mlpznakkurziva11b">Dans ce bourdeau où tenons nostre estat.</span><a href="../Text/odysseus_012.html#_ftn259" title="" class="pcalibre1 pcalibre msofootnotereference calibre16" id="_ftnref259"><i class="calibre1">[259]</i></a></p>

<p class="mlpprimarec"><span class="mlpznaktucne11b">LYNCH</span>: <span class="mlpznakkurziva11b">(Ozve se od krbu.)</span> Dedale, vyřiď jí mé
požehnání.</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Podá Belle peníze.)</span> Zlato. Jen brala.</p>

<p class="mlpprimarec"><span class="mlpznaktucne11b">BELLA</span>: <span class="mlpznakkurziva11b">(Koukne na peníze, potom na Zoe, Florry a Kitty.)</span>
To chceš tři děvčata? Tady to stojí deset šilinků.</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Spokojeně.)</span> Prosím tisíckrát za prominutí. <span class="mlpznakkurziva11b">(Znovu zašmátrá a vytáhne a podá jí dvě koruny.)</span>
S dovolením, <span class="mlpznakkurziva11b">brevi manu</span><a href="../Text/odysseus_012.html#_ftn260" title="" class="pcalibre1 pcalibre msofootnotereference calibre16" id="_ftnref260"><i class="calibre1">[260]</i></a><span class="mlpznakkurziva11b">,</span> nějak se mi kalí zrak.</p>

<p class="mlpscenickepoznamkynekurziva"><span class="mlpznakkurziva11b">(Bella si
odejde přepočítat peníze ke stolu. Štěpán drobí slova, jak mluví sám se sebou.
Zoe se skokem vrhne ke stolu. Kitty nasísá Zoi přes krk. Lynch vstane, nasadí
si správně čapku, obemkne Kitty v pase a hlavou se připojí ke skupině.)</span></p>

<p class="mlpprimarec"><span class="mlpznaktucne11b">FLORRY</span>: <span class="mlpznakkurziva11b">(Pracně vstává.)</span> Ouvej! Usnula mi noha.</p>

<p class="mlpscenickepoznamkynekurziva"><span class="mlpznakkurziva11b">(Dobelhá se
ke stolu. Objeví se Bloom.)</span></p>

<p class="mlpprimarec"><span class="mlpznaktucne11b">BELLA, ZOE, KITTY, LYNCH,
BLOOM</span>: <span class="mlpznakkurziva11b">(Drmolí a brebentí.)</span> Ten
pán… deset šilinků… platí za všechny tři… dovol na moment… ten pán platí
zvlášť… kdo to dostane?… ouvej… co mě štípeš… zůstaneš u nás přes noc, nebo
jenom chvilku?… kdo to udělal?… lžeš, promiň… ten pán zaplatí, jak se na pána
sluší… pít… je dávno po jedenácté.</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(U pianoly, znechuceně mávne rukou.)</span> Ani láhev?
Cože, jedenáct? Hádanka. </p>

<p class="mlpprimarec"><b class="calibre9">LYNCH</b>: <span class="mlpznakkurziva11b">(Zvedne Kitty
ze stolu.)</span> Pojď.</p>

<p class="mlpprimarec"><span class="mlpznaktucne11b">KITTY</span>: Počkej. <span class="mlpznakkurziva11b">(Chňapne obě koruny.)</span></p>

<p class="mlpprimarec"><span class="mlpznaktucne11b">FLORRY</span>: A co já?</p>

<p class="mlpprimarec"><span class="mlpznaktucne11b">LYNCH</span>: Hopla. <span class="mlpznakkurziva11b">(Zdvihne ji, odnese a žuchne jí na pohovku.)</span></p>

<p class="mlpprimarec"><span class="mlpznaktucne11b">ŠTĚPÁN</span>:</p>

<p class="mlpversedrama">Liščí kokrhání, kohoutí pobíhání,<br/>
jedenáctá hodina<br/>
na nebesích odbila.<br/>
Ubohá dušička<br/>
z nebe ven se ubírá.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Klidně položí mezi Bellu a Florry půlsovereign.)</span>
Tak. Dovolte. <span class="mlpznakkurziva11b">(Sebere librovou bankovku.)</span>
Třikrát deset. Jsme si kvit.</p>

<p class="mlpprimarec"><span class="mlpznaktucne11b">BELLA</span>: <span class="mlpznakkurziva11b">(S obdivem.)</span> Ty jsi ale mazaný, kohoutku. Hned
bych ti dala pusu.</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Ukáže na něho prstem.)</span> Chmchm. Pěkný fiškus. <span class="mlpznakkurziva11b">(Lynch přehne Kitty přes pohovku a políbí ji. Bloom
přistoupí s bankovkou k Štěpánovi.)</span></p>

<p class="mlpprimarec"><span class="mlpznaktucne11b">BLOOM</span>: Ta je vaše.</p>

<p class="mlpprimarec"><span class="mlpznaktucne11b">ŠTĚPÁN</span>: Jak to? <span class="mlpznakkurziva11b">Le distrait</span> neboli lajdácký rošťák. <span class="mlpznakkurziva11b">(Znovu zašmátrá v kapse a vytáhne přehršli mincí. Něco
upadne.)</span> Kterýžto padl.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Shýbne se, zdvihne ze země krabičku sirek a podá mu
ji.)</span> Tady.</p>

<p class="mlpprimarec"><span class="mlpznaktucne11b">ŠTĚPÁN</span>: Lucifer.
Děkuji.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Klidně.)</span> Měl byste mi tu hotovost svěřit do
opatrování. Nač ještě platit?</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Podá mu všechny drobné.)</span> Nejprve buď
spravedlivý, teprve potom štědrý.</p>

<p class="mlpprimarec"><span class="mlpznaktucne11b">BLOOM</span>: To budu, ale co
je to za moudrost? <span class="mlpznakkurziva11b">(Počítá.)</span> Jedna, sedm,
jedenáct a pět. Šest. Jedenáctka. Za to, co jste možná ztratil, neručím.</p>

<p class="mlpprimarec"><span class="mlpznaktucne11b">ŠTĚPÁN</span>: Proč jedenáctka?
Proparoxytonon. Předpředposlední dvih, jak říka Lessing. Žíznivý lišák. <span class="mlpznakkurziva11b">(Zachechtá se.)</span> Pochovává babičku. Třeba ji
zabil.</p>

<p class="mlpprimarec"><span class="mlpznaktucne11b">BLOOM</span>: Celkem libra
šest šilinků a jedenáct penny. Řekněme lilbra sedm šilinků.</p>

<p class="mlpprimarec"><span class="mlpznaktucne11b">ŠTĚPÁN</span>: Mně je to
putna.</p>

<p class="mlpprimarec"><span class="mlpznaktucne11b">BLOOM</span>: Jenže…</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Dojde ke stolu.)</span> Cigaretu prosím. <span class="mlpznakkurziva11b">(Z pohovky mu ji na stůl pohodí Lynch.) </span>Georgina
Johnsonová se nám tedy odebrala ze světa a vdala. <span class="mlpznakkurziva11b">(Na stole se objeví cigareta. Štěpán po ní mrkne.)</span>
Div divoucí. Salonní kouzla. Vdala. Chm. <span class="mlpznakkurziva11b">(Škrtne
sirkou a se záhadným smutkem si cigaretu zapaluje.)</span></p>

<p class="mlpprimarec"><span class="mlpznaktucne11b">LYNCH</span>: <span class="mlpznakkurziva11b">(Pozoruje ho.)</span> Líp ti to zapalování půjde, když
si podáš sirku blíž.</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Přistrčí sirku blíž k očím.)</span> Rysí zrak. Musím
si opatřit brejle. Včera se mi rozbily. Před šestnácti lety. Na dálku. Oko vidí
všechno ploše. <span class="mlpznakkurziva11b">(Odtáhne sirku. Ta dohoří.)</span>
Mozek myslí. Blízko, daleko. Nevyhnutelná modalita viditelného. <span class="mlpznakkurziva11b">(Tajemně se zakaboní.)</span> Chm. Sfinga. Půlnoční
zvíře se dvěma hřbety. Vdala.</p>

<p class="mlpprimarec"><span class="mlpznaktucne11b">ZOE</span>: Vzal si ji nějaký
cesťák a hned ji odtud odvedl.</p>

<p class="mlpprimarec"><span class="mlpznaktucne11b">FLORRY</span>: <span class="mlpznakkurziva11b">(Kývne hlavou.)</span> Pan Beranek z Londýna.</p>

<p class="mlpprimarec"><span class="mlpznaktucne11b">ŠTĚPÁN</span>: Beránku
londýnský, který snímáš hříchy světa.</p>

<p class="mlpprimarec"><span class="mlpznaktucne11b">LYNCH</span>: <span class="mlpznakkurziva11b">(Jak objímá na pohovce Kitty, zhluboka chorálně
zapěje.) Dona nobis pacem.</span><a href="../Text/odysseus_012.html#_ftn261" title="" class="pcalibre1 pcalibre msofootnotereference calibre16" id="_ftnref261"><i class="calibre1">[261]</i></a></p>

<p class="mlpscenickepoznamkynekurziva"><span class="mlpznakkurziva11b">(Cigareta
se Štěpánovi vysmekne z prstů. Bloom ji sebere a hodí na rošt.)</span></p>

<p class="mlpprimarec"><span class="mlpznaktucne11b">BLOOM</span>: Nekuřte. Měl
byste se najíst. Že já jsem toho zatroleného psa potkal. <span class="mlpznakkurziva11b">(K Zoe.)</span> To tu nic nemáte?</p>

<p class="mlpprimarec"><span class="mlpznaktucne11b">ZOE</span>: Má hlad?</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(S úsměvem k ní napřáhne ruku a na nápěv pobratimské přísahy</span>
ze Soumraku bohů <span class="mlpznakkurziva11b">zapěje.)</span></p>

<p class="mlpversedrama">Hangende Hunger<br/>
Fragende Frau<br/>
Macht uns alle kaputt.<a href="../Text/odysseus_012.html#_ftn262" title="" class="pcalibre1 pcalibre msofootnotereference calibre16" id="_ftnref262">[262]</a></p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Tragicky.)</span> Hamlete, jsem tvého otce nebozez. <span class="mlpznakkurziva11b">(Uchopí ho za ruku.)</span> Budu ti hádat z ruky,
modrooký krasavče. <span class="mlpznakkurziva11b">(Prstem mu ukáže na čelo.)</span>
Žádný rozum, žádné vrásky. <span class="mlpznakkurziva11b">(Počítá.)</span> Jeden
dva Mars, to je kuráž. <span class="mlpznakkurziva11b">(Štěpán zavrtí hlavou.)</span>
Nedělej si legraci.</p>

<p class="mlpprimarec"><span class="mlpznaktucne11b">LYNCH</span>: Vzplane jak
sláma. Jako ten Nebojsa. <span class="mlpznakkurziva11b">(K Zoe.)</span> Kdopak
tě naučil chiromancii?</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Ohlédne se.)</span> Zeptej se mého moudí, které nemám.
<span class="mlpznakkurziva11b">(K Štěpánovi.)</span> Vidím ti to na obličeji.
Takovéhle oko.</p>

<p class="mlpprimarec"><span class="mlpznaktucne11b">LYNCH</span>: <span class="mlpznakkurziva11b">(Zachechtá se a dvakrát plácne Kitty po zadku.)</span>
Takovýhle švihanec.</p>

<p class="mlpscenickepoznamkynekurziva"><span class="mlpznakkurziva11b">(Dvakrát
lupne rákoska, bedna pianoly se rozlétne a jako z kouzelné skříňky z ní vyskočí
plešatá kašpárkovská hlava otce Dolana.)</span></p>

<p class="mlpprimarec"><span class="mlpznaktucne11b">OTEC DOLAN</span>: Nechtěl by
nějaký kluk nařezat? Brejle že se mu rozbily? Ty lenivý ospalý pleticho. Vidím
ti to na oku.</p>

<p class="mlpscenickepoznamkynekurziva"><span class="mlpznakkurziva11b">(Z bedny
pianoly se zdvihne vlídná, shovívavá, káravá rektorská hlava dona Johna
Conmeeho.)</span></p>

<p class="mlpprimarec"><span class="mlpznaktucne11b">DON JOHN CONMEE</span>: Nono,
otče Dolane. Nono. Podle mě je Štěpán moc hodný chlapeček.</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Zkoumá Štěpánovu dlaň.)</span> Ženská ruka.</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Zabrouká.)</span> Mluv dál. Lži. Drž mě. Laskej. Písmo
Jeho ruky jsem nikdy nerozluštil kromě Jeho zločineckého otisku palce na
tresce.</p>

<p class="mlpprimarec"><span class="mlpznaktucne11b">ZOE</span>: Který den ses
narodil?</p>

<p class="mlpprimarec"><span class="mlpznaktucne11b">ŠTĚPÁN</span>: Ve čtvrtek.
Dnes.</p>

<p class="mlpprimarec"><span class="mlpznaktucne11b">ZOE</span>: Čtvrtečňátko dojde
daleko. <span class="mlpznakkurziva11b">(Sleduje mu rýhy na ruce.)</span> Rýha
osudu. Vlivní přátelé.</p>

<p class="mlpprimarec"><span class="mlpznaktucne11b">FLORRY</span>: <span class="mlpznakkurziva11b">(Ukáže prstem.)</span> Fantazie.</p>

<p class="mlpprimarec"><span class="mlpznaktucne11b">ZOE</span>: Měsíční hrbolek.
Setkáš se s… <span class="mlpznakkurziva11b">(Příkře se mu zahledí na obě ruce.)</span>
Co ti nenese užitek, to ti nepovím. Chceš to přece vědět?</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Odtáhne jí prsty a nabídne jí svou dlaň.)</span> Víc
škody než užitku. Tumáš. Hádej mně.</p>

<p class="mlpprimarec"><span class="mlpznaktucne11b">BELLA</span>: Ukaž. <span class="mlpznakkurziva11b">(Obrátí mu ruku.)</span> To jsem si myslela. Sukovité
kotníky. Zástěrkář.</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Zahledí se Bloomovi upřeně na dlaň.)</span> Rožeň. Cesty
za moře, vyžení peníze.</p>

<p class="mlpprimarec"><span class="mlpznaktucne11b">BLOOM</span>: Chyba lávky.</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Rázně.)</span> Aha, už vím. Krátký malík. Sekýrovaný
manžel. Taky chyba lávky?</p>

<p class="mlpscenickepoznamkynekurziva"><span class="mlpznakkurziva11b">(Černá
Bětka, ohromná nosnice, snášející v křídovém kruhu, vstane, roztáhne křídla a zakvoká.)</span></p>

<p class="mlpprimarec"><span class="mlpznaktucne11b">ČERNÁ BĚTKA</span>: Dák. Klo.
Kvok. Kvok.</p>

<p class="msotoc"><span class="mlpznakkurziva11b"><span class="calibre11">(Uhne
ze sneseného vejce a odkolébá se pryč.)</span></span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Ukáže na ruku.)</span> Ta naběhlina je od úrazu. Před
dvaadvaceti lety jsem upadl a pořezal se. V šestnácti.</p>

<p class="mlpprimarec"><span class="mlpznaktucne11b">ZOE</span>: Vida, řekl slepec.
To je mi novina.</p>

<p class="mlpprimarec"><span class="mlpznaktucne11b">ŠTĚPÁN</span>: <span class="calibre17">Copak vidí? Směřují k jednomu velkému cíli. Mně je
taky dvaad</span>vacet. Před šestnácti lety jsem se já, dvaadvacetiletý,
svalil, před dvaadvaceti lety, on šestnáctiletý, spadl z koníčka. <span class="mlpznakkurziva11b">(Škubne sebou.)</span> Někde jsem si pohmoždil ruku.
Musím k zubaři. A peníze?</p>

<p class="mlpscenickepoznamkynekurziva"><span class="mlpznakkurziva11b">(Zoe něco
pošušká Florry do ucha. Zahihňají se. Bloom vysmekne ruku a nazdařbůh píše na
stole pozpátku a pomalu křivky.)</span></p>

<p class="mlpprimarec"><span class="mlpznaktucne11b">FLORRY</span>: Cože?</p>

<p class="mlpscenickepoznamkynekurziva"><span class="mlpznakkurziva11b">(Kolem
kluše nájemná drožka tři sta dvacet čtyři se statně prdelatou kobylou, kočírovaná
Jamesem Bartonem, Harmony Avenue, Donnybrook. Na bočních sedadlech se rozvalené
pohupují Bivoj Boylan a Lenehan. Vzadu na nápravě dřepí podomek z hotelu
Ormond. Nad záclonkou smutně vyhlížejí Lydia Douceová a Mina Kennedyová.)</span></p>

<p class="mlpprimarec"><span class="mlpznaktucne11b">PODOMEK</span>: <span class="mlpznakkurziva11b">(Při kodrcání se jim posmívá palcem a hlístovitě
hemživými prsty.)</span> Žaža, dal ti žahadlo?</p>

<p class="mlpscenickepoznamkynekurziva"><span class="mlpznakkurziva11b">(Bronzová
vedle zlaté zašeptají.)</span></p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(K Florry.)</span> Šepotej.</p>

<p class="mlpscenickepoznamkynekurzivacxspfirst"><span class="mlpznakkurziva11b">(Znovu
zašepotají.)</span></p>

<p class="mlpscenickepoznamkynekurzivacxsplast"><span class="mlpznakkurziva11b">(Boylan
se nahne přes přední výstupek drožky, veslařský slamák pošoupnutý na stranu, v ústech
červenou květinu. Lenehan v jachtařské čapce a v bílých střevících úslužně
Bivoji Boylanovi sundá z ramene dlouhý vlas.)</span></p>

<p class="mlpprimarec"><span class="mlpznaktucne11b">LENEHAN</span>: Ha, co to
spatřuji. Ty jsi smetal pavučiny z nějakých pičic?</p>

<p class="mlpprimarec"><span class="mlpznaktucne11b">BOYLAN</span>: <span class="mlpznakkurziva11b">(Sedí a usmívá se.)</span> Škubal jsem krůtu.</p>

<p class="mlpprimarec"><span class="mlpznaktucne11b">LENEHAN</span>: Pěkná noční
práce.</p>

<p class="mlpprimarec"><span class="mlpznaktucne11b">BOYLAN</span>: <span class="mlpznakkurziva11b">(Vztyčí čtyři tlusté prsty s důkladnými nehty a zamrká.)</span>
Bivojí katka. Jestli vzorek neuspokojí, peníze se vrátí. <span class="mlpznakkurziva11b">(Vztyčí ukazovák.)</span> Čuchni si.</p>

<p class="mlpprimarec"><span class="mlpznaktucne11b">LENEHAN</span>: <span class="mlpznakkurziva11b">(Přičichne všecek rozjařen.)</span> Ach! Humří
majonéza. Ách!</p>

<p class="mlpprimarec"><span class="mlpznaktucne11b">ZOE A FLORRY</span>: <span class="mlpznakkurziva11b">(Spolu se zachechtají.)</span> Hahahaha.</p>

<p class="mlpprimarec"><span class="mlpznaktucne11b">BOYLAN</span>: <span class="mlpznakkurziva11b">(Křepce seskočí z drožky a křikne, aby to bylo slyšet.)</span>
Hola, Bloome! Je už paní Bloomová vzhůru?</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(V švestkově modré lokajské livreji, v kalhotech po
kolena, v běložlutých punčochách a napudrované vlásence.)</span> Prosím ne,
ještě posledních pár hadříků…</p>

<p class="mlpprimarec"><span class="mlpznaktucne11b">BOYLAN</span>: <span class="mlpznakkurziva11b">(Hodí mu šestipenci.)</span> Tumáš, kup si džin se
sodovkou. <span class="mlpznakkurziva11b">(Ladně si pověsí klobouk na růžek Bloomova
paroží.)</span> Uveď mě dál. Mám s tvou paní nějaké soukromé pojednáníčko.
Rozumíš?</p>

<p class="mlpprimarec"><span class="mlpznaktucne11b">BLOOM</span>: Děkuji uctivě.
Ano prosím, milostivá paní Tweedyová se prosím koupe.</p>

<p class="mlpprimarec"><span class="mlpznaktucne11b">MARION</span>: Měl by si toho
hluboce vážit. <span class="mlpznakkurziva11b">(Šplouch, šplouch, cákavě vystoupí
z vody.) </span>Raoule, zlatíčko moje, pojď mě osušit. Jsem, jak mě Pámbu
stvořil. Mám tedy jenom ten nový klobouk a kočárovou houbu.</p>

<p class="mlpprimarec"><span class="mlpznaktucne11b">BOYLAN</span>: <span class="mlpznakkurziva11b">(Oči mu zahrají šelmovstvím.)</span> Báječné.</p>

<p class="mlpprimarec"><span class="mlpznaktucne11b">BELLA</span>: Co? Cože?</p>

<p class="msotoc"><span class="mlpznakkurziva11b"><span class="calibre11">(Zoe
jí něco pošeptá.)</span></span></p>

<p class="mlpprimarec"><span class="mlpznaktucne11b">MARION</span>: Jen ať se
koukne, čuně jedno! Pasák. Jen ať se drásá. Napíšu nějaké hromotlucké šlundře
nebo vousaté Bartholomoně, ať ho zvalchuje, že bude mít po těle pruhy jak
jelita, a pošle mi ho pak zpátky s podepsanou a orazítkovanou kvitancí.</p>

<p class="mlpprimarec"><span class="mlpznaktucne11b">BELLA</span>: Chochochocho!</p>

<p class="mlpprimarec"><span class="mlpznaktucne11b">BOYLAN</span>: <span class="mlpznakkurziva11b">(Bloomovi přes rameno.)</span> Dívej se klíčovou dírkou
a hraj si zatím se strnadem, než jí to párkrát udělám.</p>

<p class="mlpprimarec"><span class="mlpznaktucne11b">BLOOM</span>: Děkuji uctivě,
beze všeho prosím. Směl bych si přivést dva kámoše, kteří mi to dosvědčí a vezmou
momentku? <span class="mlpznakkurziva11b">(Drží v ruce kelímek s mastí.)</span>
Je libo, prosím, vazelínu? Pomerančový květ?… Vlažnou vodu?</p>

<p class="mlpprimarec"><span class="mlpznaktucne11b">KITTY</span>: <span class="mlpznakkurziva11b">(Z pohovky.)</span> Pověz nám, Florry. Pověz nám. Tak
co.</p>

<p class="mlpscenickepoznamkynekurziva"><span class="mlpznakkurziva11b">(Florry jí
zašepotá. Šepotá něžnůstky, šušká pusinkomazlivé makomazlavé mlaskošplechty.)</span></p>

<p class="mlpprimarec"><span class="mlpznaktucne11b">MINA KENNEDYOVÁ</span>: <span class="mlpznakkurziva11b">(Oči navrch hlavy.)</span> Ach, je to asi jako vůně
muškátu z nádherných broskví. Ach, on se na ní koří kdejakému místečku. Vpeřeni
do sebe! Celí ulíbaní.</p>

<p class="mlpprimarec"><span class="mlpznaktucne11b">LYDIA DOUCEOVÁ</span>: <span class="mlpznakkurziva11b">(Rozevírá ústa.)</span> Ňamňam. Ach, on ji přitom nosí
po pokoji. Vozí ji na koníčku. Až do Paříže a do New Yorku je to slyšet. Jako
když má člověk plná ústa jahod se smetanou.</p>

<p class="mlpprimarec"><span class="mlpznaktucne11b">KITTY</span>: <span class="mlpznakkurziva11b">(Zachechtá se.)</span> Híhíhí!</p>

<p class="mlpprimarec"><span class="mlpznaktucne11b">BOYLANŮV HLAS</span>: <span class="mlpznakkurziva11b">(Něžně, sípavě, až z hloubi břicha.)</span> Ach, dobrobivruk
ricpicbuch!</p>

<p class="mlpprimarec"><span class="mlpznaktucne11b">MARIONIN HLAS</span>: <span class="mlpznakkurziva11b">(Sípavě, něžně jí vyráží z hrdla.)</span> Ó!
Spláchnipizdhonempusupusuóje!</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Vytřeští oči a popadne se za hlavu.)</span> Ukaž.
Schovej. Ukaž. Jen jí ho tam pizni. A ještě. Šoulej.</p>

<p class="mlpprimarec"><span class="mlpznaktucne11b">BELLA, ZOE, FLORRY, KITTY</span>:
Chocho! Chacha! Chichi!</p>

<p class="mlpprimarec"><span class="mlpznaktucne11b">LYNCHE</span>: <span class="mlpznakkurziva11b">(Ukáže prstem.)</span> Přírodě nastavené zrcadlo. <span class="mlpznakkurziva11b">(Zachechtá se.)</span> Chuchuchuchuchuchu.</p>

<p class="mlpscenickepoznamkynekurziva"><span class="mlpznakkurziva11b">(Štěpán a Bloom
se zahledí do zrcadla. Objeví se v něm bezvousý William Shakespeare, rysy
ztuhlé od ochrnutí obličeje, korunovaný odrazem věšáku ze sobího paroží v předsíni.)</span></p>

<p class="mlpprimarec"><span class="mlpznaktucne11b">SHAKESPEARE</span>: <span class="mlpznakkurziva11b"><span class="calibre15">(Ušlechtile
břichomluvecky.)</span></span><span class="calibre15"> Hlučný
chechtot svědčí o prázdné hlavě. <span class="mlpznakkurziva11b">(K Bloomovi.)</span>
Pojal jsi důminku, že jsi neviditelný. Popatř. <span class="mlpznakkurziva11b">(Skřehotavě
vyrazí chechtot černého kapouna.) </span>Jagogo. Jak se dušeuškrcená Dyndymona
odloučila od těla. Jagogogo.</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Žlučovitě se na děvky směje.)</span> Kdypak uslyším
ten vtip?</p>

<p class="mlpprimarec"><span class="mlpznaktucne11b">ZOE</span>: Až se dvakrát
oženíš a jednou ovdovíš.</p>

<p class="mlpprimarec"><span class="mlpznaktucne11b">BLOOM</span>: Někdy se
zamhouří oko. Vždyť i velký Napoleon, když mu po smrti na holém těle brali
míru…</p>

<p class="mlpscenickepoznamkynekurziva"><span class="mlpznakkurziva11b">(Ve smutku
se kolem hrne vdova paní Dignamová, ohrnutý nos i líce zčervenalé pohřebním
povídáním, pláčem a Tunnyho tříslově červeným šery, šminkuje si a zaprašuje
líce, žene před sebou hejno svých labuťátek. Pod sukní je jí vidět nebožtíkovy
všední kalhoty a ohnuté boty číslo osm. V ruce drží skotskou vdoví pojistku a velikánské
tržní paraple, pod ním s ní běží její drobotina. Patsy napadá na krátkou nohu,
límec má rozepjatý, komíhá věncem vepřových kotlet, Freddy kňourá, Susy řve
hubu dokořán jako treska, Alice se hmoždí s maličkým. Štulci je pohání vpřed,
až jí pentle vlají.)</span></p>

<p class="mlpprimarec"><span class="mlpznaktucne11b">FREDDY</span>: Mami, moc mě
táhneš.</p>

<p class="mlpprimarec"><span class="mlpznaktucne11b">SUSY</span>: Mámo, utíká ti
hovězí polévka.</p>

<p class="mlpprimarec"><span class="mlpznaktucne11b">SHAKESPEARE</span>: <span class="mlpznakkurziva11b">(S mrtvičným vztekem.) </span>Vraždoudou prvníhoho
druhéhoho si vzalala. <span class="mlpznakkurziva11b">(Vousatý Martin Cunningham
překryje rysy bezvousého Shakespeara. Tržní paraple se opile zakymácí, děti se
rozutečou. Pod parapletem se objeví paní Cunninghamová, má na sobě klobouček z
Veselé vdovy a kimonové šaty. Bokem se sune a klaní, po japonsku krouží.)</span></p>

<p class="mlpprimarec"><span class="mlpznaktucne11b">PANÍ CUNNINGHAMOVÁ</span>: <span class="mlpznakkurziva11b">(Zazpívá.)</span></p>

<p class="mlpversedrama">Pokloňte se gejši, asijské perle ze všech nejpěknější.</p>

<p class="mlpprimarec"><span class="mlpznaktucne11b">MARTIN CUNNINGHAM</span>: <span class="mlpznakkurziva11b">(Chladně si ji měří.)</span> Hnusné. Mordsetsakramentská
běhna.</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">Et exaltabuntur cornua iusti.</span><a href="../Text/odysseus_012.html#_ftn263" title="" class="pcalibre1 pcalibre msofootnotereference calibre16" id="_ftnref263"><i class="calibre1">[263]</i></a> Královny
líhaly s výstavními býky. Jen si vzpomeň na Pasifae, pro jejíž chtíč zrobil můj
prapraděd první zpovědnici. Nezapomeň na madam Grissel Stephensovou ani na
štětináčské ratolesti lambertovského rodu. Noe pak, pije víno, opil se. A otevřel
koráb.</p>

<p class="mlpprimarec"><span class="mlpznaktucne11b">BELLA</span>: Přestaň s tím
tady. Spletl sis krám.</p>

<p class="mlpprimarec"><span class="mlpznaktucne11b">LYNCH</span>: Jen ho nech. On
se vrátil z Paříže.</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Rozběhne se k Štěpánovi a zavěsí se na něho.)</span>
Jen povídej dál. Parlíruj.</p>

<p class="mlpscenickepoznamkynekurziva"><span class="mlpznakkurziva11b">(Štěpán si
narazí klobuk, skočí ke krbu, ramena pokrčena a ruce roztaženy od sebe jako
ploutve, tam zůstane stát a usměje se.)</span></p>

<p class="mlpprimarec"><span class="mlpznaktucne11b">LYNCH</span>: <span class="mlpznakkurziva11b">(Zabubnuje na pohovku.)</span> Bumbumbum. Ratatabum…</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Žvatlá a škube sebou jako panák.)</span> Sápafná
lokály na tisic tam si čoek ušije s támičkama co maj na protej rukafice a jiné
krámy fčetně srdcat a f nópl pifnicích prima klasy těch kokot co se parátěj jak
princesky, ty tancujou kankán a promenírujou se a profosujou rozpustilá kousky
pro stará mládence z cisiny anglicky kór moc žádná neumí ale ta lafinofanost f
lásce a rozkoši. Fypírafá páni si netaj ujít revý nepe peklo s hromničkama a stříbrnýma
slzama noc co noc na repertoáru. Až hrůza strašlivá posměch nápošenství to se
na světě neufití. Šik šenské tam chotěj celá stytlafá potom se slíknou a piští
nad tím jak upír jepá mlaťounkou jeptišku a ta má na sobě <span class="mlpznakkurziva11b">dessous troublants. (Mlaskne jazykem.) Ho, la la. Ce
pif qu’il a!</span><a href="../Text/odysseus_012.html#_ftn264" title="" class="pcalibre1 pcalibre msofootnotereference calibre16" id="_ftnref264"><i class="calibre1">[264]</i></a></p>

<p class="mlpprimarec"><span class="mlpznaktucne11b">LYNCH</span>: <span class="mlpznakkurziva11b">Vive la vampire!</span><a href="../Text/odysseus_012.html#_ftn265" title="" class="pcalibre1 pcalibre msofootnotereference calibre16" id="_ftnref265"><i class="calibre1">[265]</i></a></p>

<p class="mlpprimarec"><span class="mlpznaktucne11b">DĚVKY</span>: Bravo! Parlíruj
dál!</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Hlavu zvrácenou dozadu, pitvoří se, chechtá, sám si
tleská.)</span> Smích jaká tu ještě nepyla. Antělíčci tam fypadaj jak lehký
holky a sfatí apoštoli jak neurfalí rapijáci. <span class="mlpznakkurziva11b">Demimondaines</span>
plejskaj tiamanty a nafintěny jsou jedna radost. Nepo se fám fíc samlouvá
moterní prasečinky staříků? <span class="mlpznakkurziva11b">(Pitvornými posunky
ukáže prstem <span class="calibre17">kolem sebe a Lynch s děvkami mu
odpovědí.)</span></span><span class="calibre17"> Šenská fikurína</span>
z kaučuku, dá se obrátit na rupy v šifotní felikosti pro všetečky nahaté panny
samá lespičanka pusinkují pět až tesetkrát. Jen tál pánofe f srcatle ufidíte
ktejakou posici a krom toho fisutou hrastu a fedle celý ten aparát a jestli
toušíte po nějakém extrasfrhlém kousku řesnický tofaryš se fám fyprapčí do
teplých telecích jater nebo omlet na přiše <span class="mlpznakkurziva11b">pièce
de Shakespeare.</span></p>

<p class="mlpprimarec"><span class="mlpznaktucne11b">BELLA</span>: <span class="mlpznakkurziva11b">(Plácne se na břicho a s ryčným řehotem se svalí na
pohovku.)</span> Omlet na… Chochochocho!… Omlet na…</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Upejpavě.)</span> Já fás, sire, miláčku, miluji.
Mlufím angličansky kfůli <span class="mlpznakkurziva11b">double entente cordiale.</span>
Se fí, <span class="mlpznakkurziva11b">mon loup.</span> Kolik to stojí? Waterloo.
Watercloset. <span class="mlpznakkurziva11b">(Najednou přestane a vystrčí
ukazovák.)</span></p>

<p class="mlpprimarec"><span class="mlpznaktucne11b">BELLA</span>: <span class="mlpznakkurziva11b">(Zachechtá se.)</span> Omlet…</p>

<p class="mlpprimarec"><span class="mlpznaktucne11b">DĚVKY</span>: <span class="mlpznakkurziva11b">(Zachechtají se.)</span> Opakovat! Opakovat!</p>

<p class="mlpprimarec"><span class="mlpznaktucne11b">ŠTĚPÁN</span>: Poslouchejte.
Zdálo se mi o melounu.</p>

<p class="mlpprimarec"><span class="mlpznaktucne11b">ZOE</span>: Jdi si na hranice
pomilovat cizinku.</p>

<p class="mlpprimarec"><span class="mlpznaktucne11b">LYNCH</span>: Za manželkou
kolem světa.</p>

<p class="mlpprimarec"><span class="mlpznaktucne11b">FLORRY</span>: Ve snách to
bývá naopak.</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Rozpřáhne paže.)</span> Tady to bylo. Nevěstčí ulice.
Belzebub mi ji v Serpentinové aleji ukázal, tu buclatou vdovu. Kde se táhne
červený koberec?</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Přistoupí k Štěpánovi.)</span> Poslyšte…</p>

<p class="mlpprimarec"><span class="mlpznaktucne11b">ŠTĚPÁN</span>: Ano, letěl
jsem. Pod sebou nepřátele. I nyní a vždycky. Až na věky věkův. <span class="mlpznakkurziva11b">(Zaúpí). Pater! </span>Volný!</p>

<p class="mlpprimarec"><span class="mlpznaktucne11b">BLOOM</span>: Jářku, poslyšte…</p>

<p class="mlpprimarec"><span class="mlpznaktucne11b">ŠTĚPÁN</span>: On že mého
ducha pokoří? <span class="mlpznakkurziva11b">O</span> <span class="mlpznakkurziva11b">merde alors!</span><a href="../Text/odysseus_012.html#_ftn266" title="" class="pcalibre1 pcalibre msofootnotereference calibre16" id="_ftnref266"><i class="calibre1">[266]</i></a><span class="mlpznakkurziva11b"> (Křikne, supí drápy se mu zašpičatí.)</span> Hola! Hej
hola!</p>

<p class="mlpscenickepoznamkynekurziva"><span class="mlpznakkurziva11b">(V odpověď
mu přiospale, leč pohotově zahaleká hlas Šimona Dedala.)</span></p>

<p class="mlpprimarec"><span class="mlpznaktucne11b">ŠIMON</span>: Už je dobře. <span class="mlpznakkurziva11b">(Na pevných, neobratných luňáčích křídlech se střemhlav
nejistě spustí, zakrouží, vyrazí povzbudivý skřek.)</span> Hola, chlapče. Viď,
že vyhraješ. Hup. Pst. S míšenci v jedné stáji. Poblíž oslího hýkání bych je
nepustil. Hlavu vzhůru. Ať vlaje náš prapor. Letící červený orel s rozepjatými
křídly v stříbrojasném poli. Nejvyšší ulsterský herolde! hej hop! <span class="mlpznakkurziva11b">(Štěkne, jako když slídič vydává.)</span> Bulbul.
Burblblbrurblbl. Hej, chlapče! <span class="mlpznakkurziva11b">(Jedna po druhé
uhánějí krajinou girlandy a mezery tapet. Z brlohu vypuzený statný lišák, který
zrovna pochoval babičku, běží, ohon vztyčený, oči na stopkách, čaruje na volné
prostranství a pod listím hledá jezevčí noru. S čenichem u země, jak větří,
běží za ním ohaři, slídičsky vydávají, burblbrblují, už aby se pokrváceli.
Lovci a lovkyně z Revírního spolku, dychtiví úlovku, to prožívají s nimi. Od
Six Mik Pointu, Flathousu, Nine Mile Stonu se za nimi hrnou honci se
sukovicemi, harpunami na lososy, lasy, pastevci s býkovci, medvědáři s bubínky,
toreadoři s palaši, šedí negři s rozmávanými loučemi. Dav se rozléhá řevem
vrhcábníků, hazardérů, náprstníků, karbaníků s cinknutými kartami. Zlodějíčci
a náhončí, sázkaři ve vysokých černokněžnických kloboucích křičí, až uši
zaléhají.)</span></p>

<p class="mlpprimarec"><span class="mlpznaktucne11b">DAV</span>:</p>

<p class="mlpversedrama">Program dostihů. Dostihový program!<br/>
Ostatní koně deset ku jedné!<br/>
Tommy na váhu! Tommy na váhu!<br/>
Deset ku jedné bez jedné. Deset ku jedné bez jedné.<br/>
Zkuste štěstí na hadimršku Jenny!<br/>
Deset ku jedné bez jedné.<br/>
Prodám, hoši, za tři tisíce pět set! Prodám za tři tisíce pět set!<br/>
Sázím deset ku jedné!<br/>
Deset ku jedné bez jedné.</p>

<p class="mlpscenickepoznamkynekurziva"><span class="mlpznakkurziva11b">(Jako
přízrak přelétne cíl neznámý kůň, pod měsícem hřívu rozevlátou, oční bulvy jako
hvězdy. Za ním celý peloton, chumel jankovitých koní. Kostrouni: Žezlo, Maximum
Druhý, Zinfandel, Shotover vévody westminsterského, Repulse, Cejlon vévody z Beaufortu,
prix de Paris. Jedou na nich skřeti v rezavém brnění, poskakují, poskakují v sedle.
V plískanici pak na dýchavičném špinavě žlutém vetchém favoritu Kotovi severu
jede Garret Deasy, na sobě medovou čapku, zelenou kazajku, oranžové rukávy,
křečovitě třímá uzdu a hokejku má v pohotovosti. Herka v bílých kamaších mu drncá
po bahnité cestě.)</span></p>

<p class="mlpprimarec"><span class="mlpznaktucne11b">ORANŽOVÉ LÓŽE</span>: <span class="mlpznakkurziva11b">(Výsměšně.)</span> Slezte, vašnosti, a potlačte.
Poslední kolo. Na noc jste doma.</p>

<p class="mlpprimarec"><span class="mlpznaktucne11b">GARRET DEASY</span>: <span class="mlpznakkurziva11b">(Rovný jako lineál, od nehtů poškrábaný obličej
zaflastrovaný známkami, mávne hokejkou a modré oči mu blesknou od lustrového
hranolu, jak se přežene kolem drobným drezírovacím klusem.) Per vias rectas!</span></p>

<p class="mlpscenickepoznamkynekurziva"><span class="mlpznakkurziva11b">(Z věder
pověšených na rahénku po něm a po jankovité herce šplíchá šlakové koření a proudem
ho zalévá skopová polévka, v níž plavou cancourky mrkve, ječmene, cibule,
tuřínu, brambor.)</span></p>

<p class="mlpprimarec"><span class="mlpznaktucne11b">ZELENÉ LÓŽE</span>: Máme na
déšť, sire Johe! Máme na déšť, jemnostpane! <span class="mlpznakkurziva11b">(Pod
okny projdou a falešně prozpěvují vojín Carr, vojín Compton a Cissy
Caffreyová.)</span></p>

<p class="mlpprimarec"><span class="mlpznaktucne11b">ŠTĚPÁN</span>: Slyš! Náš
známý, pouliční křik!</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Zdvihne ruku.)</span> Přestat!</p>

<p class="mlpprimarec"><span class="mlpznaktucne11b">VOJÍN CARR, VOJÍN COMPTON A CISSY
CAFFREYOVÁ</span>:</p>

<p class="mlpversedrama">Mám ji radši<br/>
než yorkshirskou ňamňanádu…</p>

<p class="mlpprimarec"><span class="mlpznaktucne11b">ZOE</span>: To mě. <span class="mlpznakkurziva11b">(Tleskne.)</span> Zatančeme si! Zatančeme! <span class="mlpznakkurziva11b">(Rozběhne se k pianole.)</span> Kdo má dvě penny?</p>

<p class="mlpprimarec"><span class="mlpznaktucne11b">BLOOM</span>: Kdo má…</p>

<p class="mlpprimarec"><span class="mlpznaktucne11b">LYNCH</span>: <span class="mlpznakkurziva11b">(Podá jí mince.)</span> Tumáš.</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Nedočkavě luskne prsty.)</span> Honem! Honem! Kdepak je
můj augurský prut? <span class="mlpznakkurziva11b">(Přiběhne ke klavíru, popadne
jasanovou hůl a tanečním krokem tepe půdu.)</span></p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Otočí klikou válečku.)</span> A je to.</p>

<p class="mlpscenickepoznamkynekurziva"><span class="mlpznakkurziva11b">(Vpustí do
otvoru dvě penny. Vyskočí zlatorůžová a fialová světla. Váleček se otáčí a vrní
tlumený váhavý valčík. Náramnou starobou ohnutý v kříži, ruce třaslavé, vrávorá
přes pokoj profesor Goodwin v paruce svázané mašlí, v gala úboru, v pestrém
invernesském plášti bez rukávu s kapucí na zádech. Oukropečkovsky usedne na
sedátko u klavíru, zdvihne hůlkové ruce bez dlaní a buší jimi na klávesnici a slečinkovsky
půvabně pokyvuje hlavou, až mu mašle poskakuje.)</span></p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Točí se dokola a podupává podpatky.)</span> Tančit? Dá
si někdo říct? Kdopak si zatančí?</p>

<p class="mlpscenickepoznamkynekurziva"><span class="mlpznakkurziva11b">(Pianola se
střídavě rozsvětluje a ve valčíkovém taktu preluduje</span> Růža je fabrička z Yorkshiru.
<span class="mlpznakkurziva11b">Štěpán pohodí jasanovou hůl na stůl a popadne Zoe
kolem pasu. Florry a Bella odstrčí stůl ke krbu. Štěpán Zoe přegalantně obmyká
a ve valčíku ji roztáčí po místnosti. Ze spanilých paží se jí smekne rukáv, až
je vidět pleťový kvítek po očkování. Stranou stojí Bloom. Profesor Maginni
prostrčí záclonkou nohu a na palci otáčí cylindrem. Roztočený si ho obratně
vykopne na hlavu a s cylindrem na kuráž vbruslí dovnitř. Na sobě má břidličně
modrý šosák s hedvábnými revéry barvy bordó, krémové tylové sedlo, zelenou
vystřiženou vestu, škrobený límec s bílým šátkem, přiléhavé levandulové spodky,
plesové lakýrky a kanárkové rukavice. Na klopě má jiřinu. Mramorovanou
hůlčičkou točí obráceným směrem, potom si ji vsune v podpaždí. Zplihle si položí
ruku na prsa, ukloní se a pohladí květinu na klopě.)</span></p>

<p class="mlpprimarec"><span class="mlpznaktucne11b">MAGINNI</span>: Pohybová
poezie, kalistenické umění. S madam Legget Byrnovou ani Levinstonovou nijak
nesouvisí. Organizace kostýmních plesů. Hodiny správného držení těla. Baletní
krok podle Katty Lannerové. Tak. Pozor! Má terpsichorská kvalifikace. <span class="mlpznakkurziva11b">(Cupitavě jako včelka menuetem postoupí o tři kroky.)
Tout le monde en avant! Révérence! Tout le monde en place!</span><a href="../Text/odysseus_012.html#_ftn267" title="" class="pcalibre1 pcalibre msofootnotereference calibre16" id="_ftnref267"><i class="calibre1">[267]</i></a><span class="mlpznakkurziva11b"> (Dozní preludium. Profesor Goodwin taktuje matnými
pažemi, ztenčuje se a scvrká, jen pestrý pláštík mu splývá ze sedátka.
Různějším taktem zahřmotí melodie. Nespoutaně víří Štěpán a Zoe. Světla se
vystřídají, žhnou, hasnou, zlaté, růžové, fialové.)</span></p>

<p class="msotoc"><span class="mlpznaktucne11b"><span class="calibre11">PIANOLA</span></span>:</p>

<p class="mlpversedrama">O své milé dva mladíci si povídali,<br/>
doma co zanechali…</p>

<p class="mlpscenickepoznamkynekurziva"><span class="mlpznakkurziva11b">(Z kouta
vyběhnou zlatohlavé, ztepilé jitřní hodiny v dívčím blankytu, s vosím pasem a nevinnýma
rukama. Křepce tančí a roztáčejí švihadlo. V jantarovém zlatě nastoupí po nich
odpolední hodiny. Smějí se zavěšeny do sebe, zdvíhají paže, ve vlasech se jim
třpytí španělské hřebeny a škádlivými zrcátky zachycují slunce.)</span></p>

<p class="mlpprimarec">Maginni: <span class="mlpznakkurziva11b">(Rukavičkou tlumeně
zatleská do dlaní.) Carré! Avant deux!</span> Stejnoměrně dýchat. <span class="mlpznakkurziva11b">Balance!</span><a href="../Text/odysseus_012.html#_ftn268" title="" class="pcalibre1 pcalibre msofootnotereference calibre16" id="_ftnref268"><i class="calibre1">[268]</i></a></p>

<p class="msotoc"><span class="mlpznakkurziva11b"><span class="calibre11">(Každé
zvlášť tančí ranní a polední hodiny valčík, otáčejí se, popocházejí k sobě,
kreslí křivky, uklánějí se svým protějškům. Kavalíři za nimi zdvihnou paže do
oblouku a zas je sklopí, dlaně jim spustí na ramena, dotknou se jich a zas
dlaně pozdvihnou.)</span></span></p>

<p class="mlpprimarec"><span class="mlpznaktucne11b">HODINY</span>: Smíš se mě
dotknout…</p>

<p class="mlpprimarec"><span class="mlpznaktucne11b">KAVALÍŘI</span>: Smím se tě
dotknout?</p>

<p class="mlpprimarec"><span class="mlpznaktucne11b">HODINY</span>: Jenom zlehka!</p>

<p class="mlpprimarec"><span class="mlpznaktucne11b">KAVALÍŘI</span>: Ach, tak
zlehka!</p>

<p class="mlpprimarec"><span class="mlpznaktucne11b">PIANOLA</span>:</p>

<p class="mlpversedrama">V pase má panenka útlá je.</p>

<p class="mlpscenickepoznamkynekurziva"><span class="mlpznakkurziva11b">(Bez
dodržování kroku se Zoe a Štěpán točí jak diví. Z protáhlých stínů krajiny
vystoupí rozptýleně, loudavě, nyvooké podvečerní hodiny, líce hebounce zbarvené
ciprií a umělým jíním. Na sobě mají šedý gáz s tmavými netopýřími rukávy,
povívajícími v pevninském vánku.)</span></p>

<p class="mlpprimarec"><span class="mlpznaktucne11b">MAGINNI</span>: <span class="mlpznakkurziva11b"><span class="calibre19">Avant! Huit!
Traversé! Salut! Cours de mains. Croisé!</span></span><a href="../Text/odysseus_012.html#_ftn269" title="" class="pcalibre1 pcalibre msofootnotereference calibre32" id="_ftnref269"><i class="calibre1">[269]</i></a><span class="mlpznakkurziva11b"><span class="calibre19"> (Do poslední řady
se přikradou noční hodiny. Jitřní, polední a podvečerní jim uhnou. Noční hodiny
mají škrabošky, vlasy končité jako dýky a místo náramků ztlumené zvonky.
Malátně se pod závojem uklánějí.)</span></span></p>

<p class="mlpprimarec"><span class="mlpznaktucne11b">NÁRAMKY</span>: Bimbam!
Bimbam!</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Celá roztočená sáhne si na čelo.)</span> Ach!</p>

<p class="mlpprimarec"><span class="mlpznaktucne11b">MAGINNI</span>: <span class="mlpznakkurziva11b">Les tiroirs. Chaine de dames. La corbeille! Dos à dos!</span><a href="../Text/odysseus_012.html#_ftn270" title="" class="pcalibre1 pcalibre msofootnotereference calibre16" id="_ftnref270"><i class="calibre1">[270]</i></a><span class="mlpznakkurziva11b"> (Malátně se splétají, splétají na podlaze vzorek,
spřádají a zas rozpřádají, dělají pukrlata, kroutí se, víří.)</span></p>

<p class="mlpprimarec"><span class="mlpznaktucne11b">ZOE</span>: Točí se mi hlava.</p>

<p class="mlpscenickepoznamkynekurziva"><span class="mlpznakkurziva11b">(Vymaní se
a svalí se na židli, Štěpán popadne Florry a roztočí ji.)</span></p>

<p class="mlpprimarec"><span class="mlpznaktucne11b"><span class="calibre19">MAGINNI</span></span><span class="calibre19">: <span class="mlpznakkurziva11b">Boulangère! Les ronds! Les ponts! Chevaux de bois!
Escargots!</span></span><a href="../Text/odysseus_012.html#_ftn271" title="" class="pcalibre1 pcalibre msofootnotereference calibre32" id="_ftnref271"><i class="calibre1">[271]</i></a></p>

<p class="mlpscenickepoznamkynekurziva"><span class="mlpznakkurziva11b">(Pohybovou mozaikou
se noční hodiny províjejí, couvají, přendávají dlaně, vyklenutými pažemi se do
sebe zavěšují. Štěpán a Zoe se neohrabaně otáčejí v kole.)</span></p>

<p class="mlpprimarec"><span class="mlpznaktucne11b">MAGINNI</span>: <span class="mlpznakkurziva11b">Dansez avec vos dames! Changez vos dames! Donnez le
petit bouquet à votre dame! Remerciez!</span><a href="../Text/odysseus_012.html#_ftn272" title="" class="pcalibre1 pcalibre msofootnotereference calibre16" id="_ftnref272"><i class="calibre1">[272]</i></a></p>

<p class="mlpprimarec"><span class="mlpznaktucne11b">PIANOLA</span>:</p>

<p class="mlpversedrama">Ze všech nej a nejhezčí.<br/>
Barábum!</p>

<p class="mlpprimarec"><span class="mlpznaktucne11b">KITTY</span>: <span class="mlpznakkurziva11b">(Vyskočí.)</span> Tohle hráli u kolotoče na Mirově
bazaru!</p>

<p class="mlpscenickepoznamkynekurziva"><span class="mlpznakkurziva11b">(Přiběhne k
Štěpánovi. Ten z ničeho nic Zoe pustí a popadne Kitty. Zakničí řezavý vysoký
hvízdavý skřek bukače. Toftův nemotorný kolotoč se chroptivotokavochrchlavě
zvolna koldokola otáčí kolem celého pokoje.)</span></p>

<p class="mlpprimarec"><span class="mlpznaktucne11b">PIANOLA</span>:</p>

<p class="mlpversedrama">Růža je fabrička z Yorkshiru.</p>

<p class="mlpprimarec"><span class="mlpznaktucne11b">ZOE</span>:</p>

<p class="mlpversedrama">Skrz naskrz Yorkshiřanka.</p>

<p class="mlpprimarecdalsiodstavce">Sem všechny!</p>

<p class="mlpscenickepoznamkynekurziva"><span class="mlpznakkurziva11b">(Popadne
Florry a tančí s ní valčík.)</span></p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">Pas seul!</span></p>

<p class="mlpscenickepoznamkynekurziva"><span class="mlpznakkurziva11b">(Přikrouží
Kitty Lynchovi do náručí, chňapne ze stolu jasanovou hůl a vpadne do tance.
Všichni se valčíkově točí, křepčí, víří. Bloombella, Kittylynch, Florryzoe,
žužinky. Štěpán v klobouku a s jasanovou holí v ruce žabácky skáče až k nebi
nohama háže ústa zavřena dlaň pod stehnem zaťatou a cink a břink a třásk a vyčha
trubači trub modré zelené žluté zášlehy. S jezdci na dřevěných koníčcích,
podchycených postříbřenými hady, otáčí se nemotorný Toftův kolotoč, útroby se
fandangověpohupují, paty se štítivě od hlíny odrážejí a zas ji tepají.)</span></p>

<p class="mlpprimarec"><span class="mlpznaktucne11b">PIANOLA</span>:</p>

<p class="mlpversedrama">Fabrička z Yorkshiru,<br/>
ta netrpí na parádu.</p>

<p class="mlpscenickepoznamkynekurziva"><span class="mlpznakkurziva11b">(Pevně k sobě
přimknuti rychle stále rychleji vřesknětřeskněbřeskně ťapají lomozněhřmotně jako
motovidla. Barábum!</span></p>

<p class="mlpprimarec"><span class="mlpznaktucne11b">TUTTI</span>: Opakovat. Bis.
Bravo. Opakovat.</p>

<p class="mlpprimarec"><span class="mlpznaktucne11b">ŠIMON</span>: Pamatuj na
matčinu rodinu.</p>

<p class="mlpprimarec"><span class="mlpznaktucne11b">ŠTĚPÁN</span>: Smrtí tanec.</p>

<p class="mlpscenickepoznamkynekurzivacxspfirst"><span class="mlpznakkurziva11b">(Cink
a zas cylink cink zřízencova zvonce kůň, herka, bulík, podsvinčata, Conmee na
Kristoslátku chromém berla a noha námořníka v člunu za lodí paže křížem táhne
provaz mrská haksnou matrónský tanec jak má být, barábum! Na herkách, kancích,
konících s rolničkami, gadarenských sviních, na Fňukalovi v rakvi. Ocelový
žraločí kamenný jednodržákový Nelson, dvojice rozverných fraucimórů polepených
od švestek padá z kočárku a brečí. Kruci, to je kabrňák. Modravý záblesk
výstřelu z hlavně ctih. Nešpora Lova v nájemné bryčce Bivoj slepý sardinkově
zkroucení cyklisti. Dilly se smetanovou pusinkou nemá na parádu. A tu na
safraportské horské dráze drncají nahoru dolů řachne vystírací káď s jakýmsi
místokrálem a místokrálovnou káďově rmutná ňam ňanáda pro růži fabričku z bumshiru.
Barábum!)</span></p>

<p class="mlpscenickepoznamkynekurzivacxsplast"><span class="mlpznakkurziva11b">(Páry
se rozejdu. Štěpán až k závrati víří dokola. Obráceně víří kolem pokoje. Oči
zavřeny, zavrávorá. Vzhůru do prostoru vzlétnou rudé koleje. Kolem sluncí se
dokola kolem otáčejí hvězdy. Na stěně rejdí komáři. Štěpán zůstane jak přibitý.)</span></p>

<p class="mlpprimarec"><span class="mlpznaktucne11b">ŠTĚPÁN</span>: Hu!</p>

<p class="mlpscenickepoznamkynekurziva"><span class="mlpznakkurziva11b">(Z podlahy
se ztuha vynoří malomocně šedá Štěpánova matka s vínkem zvadlých oranžových
květů a s roztrženým závojem, obličej vpadlý a beznosý, zelený hrobní plísní.
Vlasy řídké a zplihlé. Modře vroubené duté oční důlky upře na Štěpána, otevře
bezzubá ústa a pronese zamlklé slovo. Bezhlesně zazpívá sbor panen a vyznavačů.)</span></p>

<p class="mlpprimarec"><span class="mlpznaktucne11b">SBOR</span>:</p>

<p class="mlpversedrama">Liliata rutilantium te confessorum<br/>
Jubilantium te virginum…</p>

<p class="mlpscenickepoznamkynekurziva"><span class="mlpznakkurziva11b">(V strakatém
hnědočerveném a žlutém žertéřském kostýmu a v šaškovské čepici s převislou
rolničkou, ústa dokořán, z vrcholu věže na ni civí Tur Mulligan, v ruce
zlomenou horkou namazanou housku.)</span></p>

<p class="mlpprimarec"><span class="mlpznaktucne11b">TUR MULLIGAN</span>: Chcípla
jako hovádko. Škoda. Mulligan potká zarmoucenou matku. <span class="mlpznakkurziva11b">(Obrátí oči v sloup.)</span> Jako rtuť těkavý
Malachjáš.</p>

<p class="mlpprimarec"><span class="mlpznaktucne11b">MATKA</span>: <span class="mlpznakkurziva11b">(Se lstivým úsměvem záhrobního šílenství.)</span>
Bývala jsem kdysi krásná May Gouldingová. Už jsem umřela.</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Zkoprnělý hrůzou.)</span> Kdo jsi, Lemure? Co jsou to
za kejkle?</p>

<p class="mlpprimarec"><span class="mlpznaktucne11b">TUR MULLIGAN</span>: <span class="mlpznakkurziva11b">(Zatřese převislou rolničkou na čapce.)</span> Úplná
legrace. Čepelák zabil tu psotu, tu dobrotu. Natáhla bačkory. <span class="mlpznakkurziva11b">(Na horkou housku mu z očí vyhrknou krůpěje
rozpuštěného másla.)</span> Naše velká něžná matka! <span class="mlpznakkurziva11b">Epi oinopa ponton.</span></p>

<p class="mlpprimarec"><span class="mlpznaktucne11b">MATKA</span>: <span class="mlpznakkurziva11b">(Přistoupí blíž a zlehka naň dýchne dechem pokropeného
popela.)</span> Všichni si to, Štěpáne, odbudou. Žen je na světě víc než mužů.
Ty taky. Přijde ta chvíle.</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Zalyká se leknutím, výčitkou a hrůzou.)</span> Prý
jsem tě, matko, zabil. On se dotkl tvé památky. To rakovina, ne já. Osud.</p>

<p class="mlpprimarec"><span class="mlpznaktucne11b">MATKA</span>: <span class="mlpznakkurziva11b">(Z koutku úst jí vyřine zelený pramének žluči.)</span>
Zazpíval jsi mi tu píseň. <span class="mlpznakkurziva11b">Lásky trpká záhada.</span></p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Vroucně.)</span> Pověz mi, mámo, to slovo, jestli je
znáš. To slovo všem lidem známé.</p>

<p class="mlpprimarec"><span class="mlpznaktucne11b">MATKA</span>: Kdo tě zachránil
ten večer, když jsi v Dalkey s Paddym Leem naskočil do vlaku? Kdo tě politoval,
když se ti mezi cizinci zastesklo? <span class="calibre17">Všechno
zmůže modlitba. Modlitba z uršulinského kancionálu za duše v očistci a čtyřicetidenní
odpustky. Kaj se, Štěpáne.</span></p>

<p class="mlpprimarec"><span class="mlpznaktucne11b">ŠTĚPÁN</span>: Gúle! Hyeno!</p>

<p class="mlpprimarec"><span class="mlpznaktucne11b">MATKA</span>: Na onom světě se
za tebe modlím. Pověz Dilly, ať ti každý večer po duševní práci uvaří rýži.
Dlouhá léta jsem tě milovala, ach, synu můj, prvorozenče můj, když jsi mi ještě
v lůně spočíval.</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Ovívá se krbovým paravánem.)</span> Já se rozpustím.</p>

<p class="mlpprimarec"><span class="mlpznaktucne11b">FLORRY</span>: <span class="mlpznakkurziva11b">(Ukáže na Štěpána prstem.)</span> Podívej. Jak zbledl.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Jde k oknu a otevře je.)</span> Točí se mu hlava.</p>

<p class="mlpprimarec"><span class="mlpznaktucne11b">MATKA</span>: <span class="mlpznakkurziva11b">(Oči jí zřeřavějí.)</span> Kaj se! Ach, ten pekelný
oheň!</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Popadá dech.)</span> Ty mrchožroutko. Ty syrová hlavo
s krvavými hnáty.</p>

<p class="mlpprimarec"><span class="mlpznaktucne11b">MATKA</span>: <span class="mlpznakkurziva11b">(Blíž a blíž k němu posouvá obličej, dech jí čpí
popelem.)</span> Střez <span class="calibre17">se! <span class="mlpznakkurziva11b">(Prsty roztaženy, zvolna pozvedne zčernalou uschlou
paži k</span></span><span class="mlpznakkurziva11b"> Štěpánově hrudi.)</span>
Střez se! Ruka Páně! <span class="mlpznakkurziva11b">(Zlovolně rudooký zelený rak
zatne Štěpánovi rozšklebená klepeta do srdce.)</span></p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Dusí se vztekem.)</span> Hovnajs! <span class="mlpznakkurziva11b">(Rysy se mu scvrknou, zšednou a zestárnou.)</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Od okna.)</span> Cože?</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">Ah non, par exemple!</span> Intelektuální obraznost! Já
buď všechno, nebo nic. <span class="mlpznakkurziva11b">Non serviam!</span><a href="../Text/odysseus_012.html#_ftn273" title="" class="pcalibre1 pcalibre msofootnotereference calibre16" id="_ftnref273"><i class="calibre1">[273]</i></a></p>

<p class="mlpprimarec"><span class="mlpznaktucne11b">FLORRY</span>: Podej mu
studenou vodu. Počkej. <span class="mlpznakkurziva11b">(Vyřítí se ven.)</span></p>

<p class="mlpprimarec"><span class="mlpznaktucne11b">MATKA</span>: <span class="mlpznakkurziva11b">(Pomalu zalomí rukama a zoufale zakvílí.)</span> Ach,
nejsvětější Srdce Ježíšovo, smiluj se nad ním. Zachraň ho před peklem, ach,
nejsvětější božské Srdce!</p>

<p class="mlpprimarec"><span class="mlpznaktucne11b">ŠTĚPÁN</span>: Ba ne! Ba ne!
Ba ne! Zkuste mě zdeptat. Všechny vás zaženu na útěk.</p>

<p class="mlpprimarec"><span class="mlpznaktucne11b">MATKA</span>: <span class="mlpznakkurziva11b">(Zachroptí v smrtelných mukách.)</span> Na mou prosbu
se, Pane, smiluj nad Štěpánem. Nevýslovná byla má trýzeň, když jsem v lásce,
žalu a smrtelné muce skonávala na Hoře Kalvárii.</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">Nothung!</span></p>

<p class="mlpscenickepoznamkynekurziva"><span class="mlpznakkurziva11b">(Oběma
rukama vysoko zdvihne jasanovou hůl a roztříští lustr. Čas zanikne šlehnutím
siného plamene a v nastalé tmě se hroutí prostor, řinčí sklo a padá zdivo.)</span></p>

<p class="mlpprimarec"><span class="mlpznaktucne11b">PLYNOVÝ HOŘÁK</span>: Pfung.</p>

<p class="mlpprimarec"><span class="mlpznaktucne11b">BLOOM</span>: Dost!</p>

<p class="mlpprimarec"><span class="mlpznaktucne11b">LYNCH</span>: <span class="mlpznakkurziva11b">(Vrhne se k Štěpánovi a popadne ho za ruce.)</span> No
tak! Přestaň! Nech toho zuření!</p>

<p class="mlpprimarec"><span class="mlpznaktucne11b">BELLA</span>: Policie!</p>

<p class="mlpscenickepoznamkynekurziva"><span class="mlpznakkurziva11b">(Štěpán
upustí jasanovou hůl, hlavu i paže zvrátí toporně dozadu, zadupe a kolem děvek
u dveří vyběhne z pokoje.)</span></p>

<p class="mlpprimarec"><span class="mlpznaktucne11b">BELLA</span>: <span class="mlpznakkurziva11b">(Zavřískne.)</span> Za ním!</p>

<p class="mlpscenickepoznamkynekurziva"><span class="mlpznakkurziva11b">(Obě děvky
se vrhnou ke dveřím do předsíně. Lynch a Kitty a Zoe splašeně vyběhnou z pokoje.
Rozčileně si povídají. Bloom vyjde za nimi a zas se vrátí.)</span></p>

<p class="mlpprimarec"><span class="mlpznaktucne11b">DĚVKY</span>: <span class="mlpznakkurziva11b">(Vmáčknou se do domovních dveří a ukážou prstem.)</span>
Támhle.</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Ukáže prstem.)</span> Támhle. Něco se strhlo.</p>

<p class="mlpprimarec"><span class="mlpznaktucne11b">BELLA</span>: Kdo tu lampu
zaplatí? <span class="mlpznakkurziva11b">(Popadne Blooma za šos.)</span> Hele. Vy
jste byl s ním. Lampa je rozbitá.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Vylítne do předsíně, přilítne zpátky.) </span><span class="mlpznakkurziva11b"><span class="calibre23">Jakápak</span></span><i class="calibre1">
</i>lampa, ženská?</p>

<p class="mlpprimarec"><span class="mlpznaktucne11b">DĚVKA</span>: Roztrhl si
kabát.</p>

<p class="mlpprimarec"><span class="mlpznaktucne11b">BELLA</span>: <span class="mlpznakkurziva11b">(Oči jí zpřísní zlostí a lakotou, ukáže prstem.)</span>
Kdopak to zaplatí? Deset šilinků. Vy jste svědek.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Chňapne po Štěpánově holi.)</span> Já? Deset šilinků?
Copak jste ho dost neoškubala? Copak on…</p>

<p class="mlpprimarec"><span class="mlpznaktucne11b">BELLA</span>: <span class="mlpznakkurziva11b">(Ryčně.)</span> Nechte si ty třesky plesky. Tady není
žádný hampejz. Tady je desetišilinkový podnik.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Zespoda sáhne na lampu, zatáhne za řetízek. Po
zatáhnutí ozáří hořák rozdrcené slézové fialové stínítko. Rozežene se jasanovou
holí.)</span> Jenom punčoška je rozbitá. Víc toho…</p>

<p class="mlpprimarec"><span class="mlpznaktucne11b">BELLA</span>: <span class="mlpznakkurziva11b">(Couvne a zavřískne.)</span> Šmarjá! Přestaňte!</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Zastaví ránu.)</span> Chtěl jsem jenom ukázat, jak
praštit do papíru. Škody ani ne za šestipenci. Kdepak deset šilinků!</p>

<p class="mlpprimarec"><span class="mlpznaktucne11b"><span class="calibre19">FLORRY</span></span><span class="calibre19">: <span class="mlpznakkurziva11b">(Vstoupí se sklenicí vody.)</span> Kde je?</span></p>

<p class="mlpprimarec"><span class="mlpznaktucne11b">BELLA</span><span class="calibre19">: To mám zavolat policii?</span></p>

<p class="mlpprimarec"><span class="mlpznaktucne11b">BLOOM</span>: Já vím. Hlídá
vám tu nějaký buldok. Jenže on je študent z Trojické. Samí příznivci vašeho
podniku. Pánové, kteří za vás platí činži. <span class="mlpznakkurziva11b">(Udělá
zednářské znamení.)</span> Víte, co tím myslím. Místokancléřův synovec. Ostudu
snad mít nechcete.</p>

<p class="mlpprimarec"><span class="mlpznaktucne11b">BELLA</span>: <span class="mlpznakkurziva11b">(Zlostně.)</span> Z Trojické. Po veslařských závodech
sem s hulákáním zapadnou a krejcar nezaplatí. Co vy mi tady máte co poroučet.
Kde je? Já ho udám. Já ho zostudím, taky že jo. <span class="mlpznakkurziva11b">(Houkne.)</span>
Zoe! Zoe!</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Důrazně.)</span> Být to tak váš syn v Oxfordu, tak co?
<span class="mlpznakkurziva11b">(Výstražně.)</span> Já vím.</p>

<p class="mlpprimarec"><span class="mlpznaktucne11b">BELLA</span>: <span class="mlpznakkurziva11b">(Celá zkoprnělá.)</span> Kdopak jste, vy inkognito?</p>

<p class="mlpprimarec"><span class="mlpznaktucne11b">ZOE</span>: <span class="mlpznakkurziva11b">(Ve dveřích.)</span> Něco se děje.</p>

<p class="mlpprimarec"><span class="mlpznaktucne11b">BLOOM</span>: Cože? Kde? <span class="mlpznakkurziva11b">(Hodí na stůl šilink a křikne.)</span> Tady máte za
punčošku. Kde? Potřebuji na horský vzduch.</p>

<p class="mlpscenickepoznamkynekurziva"><span class="mlpznakkurziva11b">(Předsíní
vyběhne ven. Děvky mu ukážou prstem. Za ním jde Florry a z nahnuté sklenky rozlévá
vodu. Všechny děvky shluknuté na prahu povídají jedna přes druhou a ukazují
vpravo, kde mlha zřídla. Zleva přijede drnčivá drožka. Před domem zpomalí. Ze
dveří u předsíně zahlédne Bloom Fňukala Kellehera, jak se spolu s dvěma
zamlklými prostopášníky chystá slézt z drožky. Odvrátí obličej. Z předsíně
domlouvá Bella svým děvkám. Ony mu pošlou cicicucipaci ňamňam pusy. Fňukal
Kelleher jim odpoví příšerně vilným úsměvem. Zamlklí prostopášníci se vyrovnají
s drožkářem. Zoe a Kitty ukážou vpravo. Bloom se prosmekne kolem nich přetáhne
si chalífskou kapuci a pončo a s odvráceným obličejem odkvapí po schůdkách.
Harún ar Rašíd inkognito se mihne za zamklými prostopášníky a kolem suterénní
mřížky pospíchá křepkým pardálím krokem a stopu za sebou zahlazuje útržky
obálky, máčenými v anýzu. Jasanová hůl vyznačuje jeho ráznou chůzi. Zdaleka jde
za ním smečka stavěcích psů, vede ji a karabáčem práská Hornblower z Trojické v
psovodské čapce a v starých šedých kalhotech, smečka čmuchá, přibližuje se,
hraje na novou stopu, supí, váhá, rozprchává se, vyplazuje jazyk, kouše ho do
pat, skáče mu na šos. Bloom jde krokem, běží, kličkuje, klusá, slechy položeny.
Házejí po něm kamením, zelenými košťály, pikslami od sucharů, vejci, brambory,
leklými slanečky, ženskými pantofli. Za ním pak po zvětřené <span class="calibre15">stopě tryskem se klikatě žene jako ve hře kudy on
tudy já honička na zloděje: noční strážník 65c, 66c, John Henry Menton, Rozšafa
Hely,</span> V. B. Dillon, radní Nannetti, Alexander Clavis, Larry O’Rourke,
Joe Cuffe, paní O’Dowdová, Chcáč Burke, Bezejmenný, paní Riordanová, Občan, <span class="calibre17">Garryowen, Tentononc, Divnýksicht, Skorojakoten,
Mělbychhoznát, Skýmj</span>semhotoviděl, Chris Calliman, sir Charles Cameron,
Benjamin Dollard, Lenehan, Bartell d’Arey, Joe Hynes, ryšavý Murray, redaktor
Braydon, T. M. Healy, pan vrchní sudí Fitzgibbon, John Howard. Parnell,
důstojný pán Konzerva Losos, profesor Joly, paní Breenová, Denis Breen,
Theodore Purefoy, Mina Purefoyová, pošmistrová z Westland Rotu, C. P. M’Coy,
Lyonsův přítel Šmatla Holohan, muž z ulice, další muž z ulice, fotbalový
fanoušek, řidič pršínos, bohatá protestantská panička, Davy Byrne, paní Ellen
M’Guinnessová, choť pana Joea Gallahera, George Lidwell, Jimmy Henry s kuřími
oky, superintendent Laracy, otec Cowley, Crofton z berní správy, Dan Dawson,
zubař Bloom s kleštěmi, choť pana Boba Dorana, paní Kenneficková, choť pana
Wyse Nolana, John Wyse Nolan, vdanáfešandaojejížširokýzadekjsemseotřelvclonskeaskétramvaji,
knihkupec, co <span class="calibre17">prodal </span></span><span class="calibre17">Pamlsky hříchu, <span class="mlpznakkurziva11b">slečna
Ducabinetdámsiabyne, choti Geralda a Stan</span></span><span class="mlpznakkurziva11b">islava Morana z Roebucku, prokurista firmy Drimmie,
plukovník Haynes, Mastiansky, Citron, Penrose, Aaron Figler, Moses Herzog,
Michael E. Geraghty, inspektor Troy, paní Galbraithová, strážník z nároží
Eccles Street, starý doktor Brady se stetoskopem, záhadný muž na pláži, honicí
pes, paní Miriam Dandradová a všichni její milenci.)</span></p>

<p class="mlpprimarec"><span class="mlpznaktucne11b">HONIČKA NA ZLODĚJE</span>: <span class="mlpznakkurziva11b">(Horempádemskokemvalem.)</span> Je to Bloom. Držte
Blooma. Chyťteblooma. Chyťtehozloděje! Hola! Hej! Chyťte ho na rohu!</p>

<p class="mlpscenickepoznamkynekurziva"><span class="mlpznakkurziva11b">(Pod lešením
na rohu Beaver Street se udýchaný Bloom zastaví u hloučku křiklounů na kraji,
kteří o ničem páru nemají a jen se hádají, proč to hola! hej! ten ryk a křik a kdesicosi
a ten brajglrambajz.)</span></p>

<p class="mlpprimarec"><span style="font-weight: bold;">ŠTĚPÁN</span>: <span class="mlpznakkurziva11b">(S vybranými
posunky, zhluboka a zvolna dýchá.)</span> Jste moji hosté. Nezvaní. Jménem
pátého Jiřího a sedmého Edvarda. Dějiny za to mohou. Matkami paměti vybájené.</p>

<p class="mlpprimarec"><span class="mlpznaktucne11b">VOJÍN CARR</span>: <span class="mlpznakkurziva11b">(K Cissy Caffreyové.)</span> On tě urazil?</p>

<p class="mlpprimarec"><span class="mlpznaktucne11b">ŠTĚPÁN</span>: Oslovil jsem ji
vokativem ženského rodu. Ona je asi středního. Neplodivého.</p>

<p class="mlpprimarec"><span class="mlpznaktucne11b">HLASY</span>: Ba ne,
neoslovil. Holka lže. On byl u paní Cohenové. Co se děje? Vojáci a civilové.</p>

<p class="mlpprimarec"><span class="mlpznaktucne11b">CISSY CAFFREYOVÁ</span>: Šla jsem
s vojáky, oni si odskočili, že – však víte co, a ten mladík mě dohonil. Dávám
sice za šilink, ale kdo mi dělá kavalíra, s tím držím.</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Zahlédne Kittyinu a Lynchovu hlavu.)</span> Zdar,
Sisyfe. <span class="mlpznakkurziva11b">(Ukáže prstem na sebe a na druhé.)</span>
Poetický. Nepoetičtí.</p>

<p class="mlpprimarec"><span class="mlpznaktucne11b">HLASY</span>: Onadržístímkdo.</p>

<p class="mlpprimarec"><span class="mlpznaktucne11b">CISSY CAFFREYOVÁ</span>: Ano,
a taky s ním chodím. Šla jsem se svým vojáčkem.</p>

<p class="mlpprimarec"><span class="mlpznaktucne11b">VOJÍN COMPTON</span>: Nechtěl
by ten hajzl přes držku? Harry, vraz mu jednu.</p>

<p class="mlpprimarec"><span class="mlpznaktucne11b">VOJÍN CARR</span>: <span class="mlpznakkurziva11b">(K Cissy.)</span> To tě urazil, když jsme se šli
vyčurat?</p>

<p class="mlpprimarec"><span class="mlpznaktucne11b">LORD TENNYSON</span>: <span class="mlpznakkurziva11b">(V kazajce z britské vlajky a ve flanelových
kriketových kalhotech, prostovlasý, vousy mu splývají.)</span> Jim nenáleží
mudrovati.</p>

<p class="mlpprimarec"><span class="mlpznaktucne11b">VOJÍN COMPTON</span>: Jen mu
ji, Harry, vraz.</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(K vojínu Comptonovi.)</span> Neznám vás jménem, ale
máte úplně pravdu. Doktor Swift říká, že jeden muž v krunýři jich porazí deset
v košili. Košile je synekdocha. Část za celek.</p>

<p class="mlpprimarec"><span class="mlpznaktucne11b">CISSY CAFFREYOVÁ</span>: <span class="mlpznakkurziva11b">(K davu.)</span> Kdepak, já jsem přece šla s vojákem.</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Přívětivě.)</span> Proč ne? S udatným vojákem. Podle
mě by například každá dáma…</p>

<p class="mlpprimarec"><span class="mlpznaktucne11b">VOJÍN CARR</span>: <span class="mlpznakkurziva11b">(Čapku na kuráž, přiskočí k Štěpánovi.)</span> Mám tě,
panáčku, praštit do zubů, co říkáš?</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Vzhlédne k nebi.)</span> Cože? Tuze nepříjemné.
Ušlechtilé umění sebeokrasy. Mám-li být upřímný, mně se čin protiví. <span class="mlpznakkurziva11b">(Mávne rukou.)</span> Ruka mě pobolívá. <span class="mlpznakkurziva11b">Enfin, ce sont vos oignons.</span><a href="../Text/odysseus_012.html#_ftn274" title="" class="pcalibre1 pcalibre msofootnotereference calibre16" id="_ftnref274"><i class="calibre1">[274]</i></a><span class="mlpznakkurziva11b"> (K Cissy Caffreyové.)</span> Něco se tu děje. Oč
vlastně jde?</p>

<p class="mlpprimarec"><span class="mlpznaktucne11b">DOLLY GRAYOVÁ</span>: <span class="mlpznakkurziva11b">(Zamává z balkónu a dá znamení jerišské hrdinky.)</span>
Rahab. Sbohem, kuchtíkův synku. Šťastně se k Dolly vrať. Ať se ti zdá o panence,
kterou jsi doma nechal, a jí ať se zdá o tobě. <span class="mlpznakkurziva11b">(Vojáci
vytřeští vodnaté oči.)</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Prodere se davem a rázně chytne Štěpána za rukáv.)</span>
Pojďte, pane profesore, kočí čeká.</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Otočí se.)</span> Hm? <span class="mlpznakkurziva11b">(Vytrhne
se mu.)</span> Proč bych si nepromluvil s ním nebo s kterýmkoli jiným
človíčkem, chodícím zpříma po <span class="calibre17">tomto
zploštělém pomeranči. <span class="mlpznakkurziva11b">(Namíří prst.)</span> S žádným
individuem</span> se nebojím promluvit, jen když mu vidím do očí. Zachovat
svislou polohu. <span class="mlpznakkurziva11b">(O krok zavrávorá zpátky.)</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Podepře ho.)</span> Jen si ji sám zachovejte.</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Hluše se zachechtá.)</span> Posunulo se mi těžiště.
Zapomněl jsem, jak na to. Někam se posaďme a porokujme. Zápas o život, toť
životní zákon, jenže novodobí milovníci míru, zejména car a anglický král,
vymysleli rozhodčí řízení. <span class="mlpznakkurziva11b">(Ťukne se do čela.)</span>
Tady musím zabít kněze a krále.</p>

<p class="mlpprimarec"><span class="mlpznaktucne11b">BIDDY MUZIKA</span>: Slyšela
jsi, co říkal pan profesor? On je z univerzity.</p>

<p class="mlpprimarec"><span class="mlpznaktucne11b">PINDULKLA KATE</span>: Ano.
Slyšela.</p>

<p class="mlpprimarec"><span class="mlpznaktucne11b">BIDDY MUZIKA</span>: Vyjadřuje
se frazeologií nápadně zjemnělou.</p>

<p class="mlpprimarec"><span class="mlpznaktucne11b">PIDULKA KATE</span>: Ba věru.
A přitom s břitkou trefností.</p>

<p class="mlpprimarec"><span class="mlpznaktucne11b">VOJÍN CARR</span>: <span class="mlpznakkurziva11b">(Vytrhne se jim a pokročí vpřed.)</span> Co to povídáš
o mým králi?</p>

<p class="mlpscenickepoznamkynekurziva"><span class="mlpznakkurziva11b">(V průjezdu
se objeví Edvard Sedmý. Má na sobě bílý svetr, na něm vyšitý obrázek Největšího
srdce s řádovými insigniemi Podvazku a Bodláku, Zlatého rouna, Dánského lva,
Skinnerovy a Probynovy kavalérie, člena advokátní komory Lincoln’s Inn a staroslavné
a vší úcty hodné kompanie massachussettských dělostřelců. Cucá červené žužu.
Zahalen v řízu vyvoleného dokonalého a vznešeného velmistra má zednickou lžíci
a zástěru se značkou</span> made in Germany a kýbl s nápisem DÉFENSE D’ URINER.<a href="../Text/odysseus_012.html#_ftn275" title="" class="pcalibre1 pcalibre msofootnotereference calibre16" id="_ftnref275">[275]</a> <span class="mlpznakkurziva11b">Přivítá ho ryčný pozdrav.)</span></p>

<p class="mlpprimarec"><span class="mlpznaktucne11b">EDVARD</span> <span class="mlpznaktucne11b">SEDMÝ</span>: <span class="mlpznakkurziva11b"><span class="calibre17">(Zvolna, slavnostně, leč nezřetelně.)</span></span><span class="calibre17"> Mír, naprostý mír. Podle kýblu mě poznáte.
Nazdar, hoši. <span class="mlpznakkurziva11b">(Obrátí se k poddaným.)</span>
Přišli jsme popatřit na čistý poctivý zápas a oběma mužům přejeme mnoho štěstí.
Mahak makar a bak.</span></p>

<p class="mlpscenickepoznamkynekurziva"><span class="mlpznakkurziva11b">(Stiskne
ruku vojínu Carrovi, vojínu Comptonovi, Štěpánovi, Bloomovi a Lynchovi.
Všeobecný potlesk. Na poděkování zdvihne Edvard Sedmý milostivě kbelík.)</span></p>

<p class="mlpprimarec"><span class="mlpznaktucne11b">VOJÍN CARR</span>: <span class="mlpznakkurziva11b">(K Štěpánovi.)</span> Řekni to ještě jednou.</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Nervózní</span>, <span class="mlpznakkurziva11b">vlídný,
uklidňuje se.)</span> Chápu vaše stanoviska, i když sám zrovna žádného krále
nemám. Žijeme v době univerzálních léků. Rokovat se tady nedá. Ale oč jde? Vy,
dejme tomu, umíráte za vlast. <span class="mlpznakkurziva11b">(Položí vojínu
Carrovi paži na rukáv.) </span>Ne že bych vám to přál. Jenže já říkám: Ať má
vlast umírá za mě. Dělá to napořád. Já nechci, aby umírala. Čert vzal smrt. Ať
žije život!</p>

<p class="mlpprimarec"><span class="mlpznaktucne11b">EDVARD SEDMÝ</span>: <span class="mlpznakkurziva11b">(Bílé žužu v světélkujícím obličeji, na sobě úbor a svatozář
Šprýmaře Ježíše, vznáší se nad kupami ubitých.)</span></p>

<p class="mlpversedrama">Já osleplým do očí prach sypu, tak<br/>
se jim zázračně vyléčí zrak.</p>

<p class="mlpprimarec"><span class="mlpznaktucne11b">ŠTĚPÁN</span>: Králové a jednorožci!
<span class="mlpznakkurziva11b">(O krok ucouvne.)</span> Pojďte někam a tam si
oba… Co to ta holka říkala…?</p>

<p class="mlpprimarec"><span class="mlpznaktucne11b">VOJÍN COMPTON</span>: Nakopni
mu, Harry, kulky. A zadek jak by smet.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Mírně k vojákům.)</span> On neví, co mluví. Trochu
přebral. Absintu, toho zelenookého netvora. Znám ho. Je to lepší člověk.
Básník. Nic se nestalo.</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(S úsměvem přikývne a zachechtá se.</span>) Lepší
člověk, vlastenec, učenec a soudce podvodníků.</p>

<p class="mlpprimarec"><span class="mlpznaktucne11b">VOJÍN CARR</span>: Kdo je, to
je mi fuk.</p>

<p class="mlpprimarec"><span class="mlpznaktucne11b">VOJÍN COMPTON</span>: Kdo je,
to je nám fuk.</p>

<p class="mlpprimarec"><span class="mlpznaktucne11b">ŠTĚPÁN</span>: Tak se mi zdá,
že je popouzím. Zelený cár na býka.</p>

<p class="mlpscenickepoznamkynekurziva"><span class="mlpznakkurziva11b">(Pařížský
Kevin Egan v černé španělské košili s třásněmi a v oranžistickém širáku kývne
na Štěpána.)</span></p>

<p class="mlpprimarec"><span class="mlpznaktucne11b">KEVIN EGAN</span><span class="calibre17">: H’lo. <span class="mlpznakkurziva11b">Bonjour.</span>
Ta <span class="mlpznakkurziva11b">vieille ogresse s dents jaunes. (Za ním
vyjukne králičím obličejem Patrice Egan a uždibne kdoulový lístek.)</span></span></p>

<p class="mlpprimarec"><span class="mlpznaktucne11b">PATRICE</span>: <span class="mlpznakkurziva11b">Socialiste.</span></p>

<p class="mlpprimarec"><span class="mlpznaktucne11b">DON EMILE PATRIZIO FRANZ
RUPPERT POPE HENNESSY</span>: <span class="mlpznakkurziva11b">(V středověké
drátěné košili, na přilbě dvě letící divoké husy, v šlechetném hněvu namíří
opancířovanou rukou na vojáky.) </span>Šmajzni ty trhany k zemifussboden, ty
anglánský gran porcos todos pocákanos od sósu!</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(K Štěpánovi.)</span> Pojďte domů. Dostanete se do maléru.</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Komíhá se.)</span> Já se maléru nevyhýbám. On mi
zbystří ducha.</p>

<p class="mlpprimarec"><span class="mlpznaktucne11b">BIDDY MUZIKA</span>: Hned je
na něm patrná pošlost z patricijského rodu.</p>

<p class="mlpprimarec"><span class="mlpznaktucne11b">MEGERA</span>: Zelená je prý
nad červenou. Wolfe Tone.</p>

<p class="mlpprimarec"><span class="mlpznaktucne11b">KUPLÍŘKA</span>: Červená je
stejná jako zelená, ještě lepší. Čapku vzhůru před vojáky. Čapku vzhůru před
králem Edvardem.</p>

<p class="mlpprimarec"><span class="mlpznaktucne11b">KROBIJÁN</span>: <span class="mlpznakkurziva11b">(Zachechtá se.)</span> Bodejť. Ruce vzhůru před de
Wetem.</p>

<p class="mlpprimarec"><span class="mlpznaktucne11b">OBČAN</span>: <span class="mlpznakkurziva11b">(Na hlavě velikánský smaragdový šátek, na řemínku
přivázaný obušek, zvolá.)</span></p>

<p class="mlpversedrama">Bože nebeský,<br/>
ach, sešli nám<br/>
sem zubatého chlapa,<br/>
ať prokousne<br/>
Anglánům hrdlo,<br/>
že oběsili našeho vůdce.</p>

<p class="mlpprimarec"><span class="mlpznaktucne11b">OSTŘÍHANEC</span>: <span class="mlpznakkurziva11b">(Oprátku na krku, oběma rukama si zamačkává vyhřezlé
útroby.)</span></p>

<p class="mlpversedrama">Nic zlého nikomu nechci přát,<br/>
leč víc než krále svou vlast mám rád.</p>

<p class="mlpprimarec"><span class="mlpznaktucne11b"><span class="calibre17">DÉMONSKÝ HOLIČ RUMBOLD</span></span><span class="calibre17">:
<span class="mlpznakkurziva11b">(Provázen dvěma holomky v černých škraboškách,
předstoupí s květovaným kufříkem a ten otevře.)</span> Dámy a pánové, sekáček,
který si koupila paní Pearcyová a odpravila jím Mogga. Nůž, kterým Voisin
rozčtvrtil ženu svého krajana a její pozůstatky, zabalené do prostěradla,
schoval ve sklepě, hrdlo měla, nešťastnice, rozříznuté od ucha k uchu. Lahvička
s ostrušíkem, zjištěným v mrtvole slečny Barrowové, který pak přivedl Seddona
na šibenici.</span></p>

<p class="mlpscenickepoznamkynekurziva"><span class="mlpznakkurziva11b">(Trhne za
provaz, holomci skočí odsouzenci po nohách a s reptáním ho táhnou dolů: ostříhanec
prudce vyplázne jazyk.)</span></p>

<p class="mlpprimarec"><span class="mlpznaktucne11b">OSTŘÍHANEC</span>:</p>

<p class="mlpversedrama">Chachochněl che chochodlit cha cháchu</p>

<p class="mlpscenickepoznamkynekurziva"><span class="mlpznakkurziva11b">(Vypustí
duši. Po násilném ztopoření vyšplíchne odsouzenci přes rubáš až na dlažbu stříkanec
chámu. Úprkem se přiženou paní Bellinghamová, choť pana Yelvertona Barryho a choť
barona Mervyna Talboyse a seberou chám do kapesníku.)</span></p>

<p class="mlpprimarec"><span class="mlpznaktucne11b">RUMBOLD</span>: <span class="calibre17">Mně samému k tomu moc nechybí. <span class="mlpznakkurziva11b">(Rozváže oprátku.)</span> Provaz, který zhoupl
strašlivého buřiče. Deset šilinků pokaždé, jak stanovila Jeho královská Výsost.
<span class="mlpznakkurziva11b">(Strčí oběšenci hlavu do zejícího břicha a zas ji
vytáhne omotanou stočenými a kouřícími vnitřnostmi.)</span></span> Trapnou
povinnost jsem vykonal. Krále nám, Bože, chraň!</p>

<p class="mlpprimarec"><span class="mlpznaktucne11b">EDVARD SEDMÝ</span>: <span class="mlpznakkurziva11b">(Zvolna, obřadně zatančí, zachřestí kbelíkem a s nyvou
libostí zazpívá.)</span></p>

<p class="mlpversedrama">V den korunovace<br/>
pivo, víno, visku sem,<br/>
nádherně se opijem.</p>

<p class="mlpprimarec"><span class="mlpznaktucne11b">VOJÍN CARR</span>: Hele, co to
povídáš o mým králi.</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Rozhodí rukama.)</span> Ach, je to nějaké jednotvárné.
Nic. Chce po mně peníze a život, nejspíš nemá dost na nějakou tu hovadskou
říši. Peníze nemám. <span class="mlpznakkurziva11b">(Halabala se prošacuje.)</span>
Někomu jsem je dal.</p>

<p class="mlpprimarec"><span class="mlpznaktucne11b">VOJÍN CARR</span>: Kdopak ti
stojí o smradlavý prachy?</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Hledí se odklidit.)</span> Jestlipak mi někdo poví,
kde na tato nutná zla určitě nenarazím? <span class="mlpznakkurziva11b">Ça se
voit aussi à Paris.</span><a href="../Text/odysseus_012.html#_ftn276" title="" class="pcalibre1 pcalibre msofootnotereference calibre16" id="_ftnref276"><i class="calibre1">[276]</i></a>
Ne že bych… Ale při svatém Patriku…</p>

<p class="mlpscenickepoznamkynekurziva"><span class="mlpznakkurziva11b">(Ženské
hlavy splynou vjedno. Objeví se bezzubá babice v homolovitém klobouku,
posazeném na muchomůrce, na prsou smrtonosný květ bramborového moru.)</span></p>

<p class="mlpprimarec"><span class="mlpznaktucne11b">ŠTĚPÁN</span>: Aha, bábo, tebe
znám. Hamlete, pomsti. Stará svině, která požírá svá selata.</p>

<p class="mlpprimarec"><span class="mlpznaktucne11b">BEZZUBÁ BABICE</span>: <span class="mlpznakkurziva11b">(Kolébá se sem a tam.)</span> Milenko Irska, dcero
španělského krále, alanna<a href="../Text/odysseus_012.html#_ftn277" title="" class="pcalibre1 pcalibre msofootnotereference calibre16" id="_ftnref277">[277]</a>.
Cizáci v mém domě, mor na ně. <span class="mlpznakkurziva11b">(Zakvílí hlasem zlé
víly.)</span> Ochone. Ochone! Ochone!<a href="../Text/odysseus_012.html#_ftn278" title="" class="pcalibre1 pcalibre msofootnotereference calibre16" id="_ftnref278">[278]</a>
Perlo pastvin! <span class="mlpznakkurziva11b">(Zahořekuje.)</span> Potkal jsi
stařenku Hibernii, jakpak to snáší?</p>

<p class="mlpprimarec"><span class="mlpznaktucne11b">ŠTĚPÁN</span>: Jakpak já
snáším tebe? Šoufky. Kampak se poděla třetí osoba Nejsvětější trojice? Soggarth
Aroon?<a href="../Text/odysseus_012.html#_ftn279" title="" class="pcalibre1 pcalibre msofootnotereference calibre16" id="_ftnref279">[279]</a>
Důstojný Krkavec.</p>

<p class="mlpprimarec"><span class="mlpznaktucne11b">CISSY CAFFREYOVÁ</span>: <span class="mlpznakkurziva11b">(Pronikavě.)</span> Nenechte je rvát.</p>

<p class="mlpprimarec"><span class="mlpznaktucne11b">KROBIÁN</span>: Naši
ustoupili.</p>

<p class="mlpprimarec"><span class="mlpznaktucne11b">VOJÍN CARR</span>: <span class="mlpznakkurziva11b">(Popotáhne si opasek.)</span> Jen ať ňákej buzerant
proti mýmu kurva králi něco cekne, hned mu zakroutím kejhák.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Polekaně.)</span> On nic neřekl. Ani slovo. Menší
nedorozumění.</p>

<p class="mlpprimarec"><span class="mlpznaktucne11b">OBČAN</span>: <span class="mlpznakkurziva11b">Erin go bragh!</span><a href="../Text/odysseus_012.html#_ftn280" title="" class="pcalibre1 pcalibre msofootnotereference calibre16" id="_ftnref280"><i class="calibre1">[280]</i></a></p>

<p class="mlpscenickepoznamkynekurziva"><span class="mlpznakkurziva11b">(Major
Tweedy a Občan se navzájem vychloubají medailemi, dekoracemi, válečnými trofejemi,
zraněními. Oba si sveřepě nepřátelsky zasalutují.)</span></p>

<p class="mlpprimarec"><span class="mlpznaktucne11b">VOJÍN COMPTON</span>: Do toho,
Harry. Prašť ho po voku. Nadržuje Burům.</p>

<p class="mlpprimarec"><span class="mlpznaktucne11b">ŠTĚPÁN</span>: Já? A odkdy?</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(K červenokabátníkům.)</span> V Jižní Africe jsme za
vás bojovali, irské úderné vojsko. Dějinná skutečnost, ne? Královští irští
fyzilíři. Od panovníka vyznamenaní.</p>

<p class="mlpprimarec"><span class="mlpznaktucne11b">DLAŽDIČ</span>: <span class="mlpznakkurziva11b">(Převrávorá kolem.)</span> Ach, bodejť. Ach, Bože,
bodejť. Ach, válválčili proti Bururům. Ach jo!</p>

<p class="mlpscenickepoznamkynekurziva"><span class="mlpznakkurziva11b">(Halapartníci
v přilbě a v krunýři vysunou dopředu val zkrocených hrotů. Major Tweedy,
vousatý jako strašlivý Turčín, v chocholaté beranici a parádní výstroji,
nárameníky, postříbřené krokvičné prýmky, kabelu, hruď zářící medailemi, chystá
se vyrazit. Po způsobu poutnického válečníka dá templářské znamení.)</span></p>

<p class="mlpprimarec"><span class="mlpznaktucne11b">MAJOR TWEEDY</span>: <span class="mlpznakkurziva11b">(Posupně zavrčí.)</span> Rorke’s Drift. Vzhůru,
gardisti, a na ně. Mahér šalál hašbaz.<a href="../Text/odysseus_012.html#_ftn281" title="" class="pcalibre1 pcalibre msofootnotereference calibre16" id="_ftnref281">[281]</a></p>

<p class="mlpprimarec"><span class="mlpznaktucne11b">VOJÍN CARR</span>: Já ho
zmaluju.</p>

<p class="mlpprimarec"><span class="mlpznaktucne11b">VOJÍN COMPTON</span>: <span class="mlpznakkurziva11b">(Máváním zatlačuje dav.)</span> Bude to poctivá hra.
Rozsekej toho buzeranta na fašírku.</p>

<p class="mlpprimarec"><span class="mlpznakkurziva11b">(Spojené kapely zavřeští </span>Garryowena
<span class="mlpznakkurziva11b">a</span> Krále nám, Bože, chraň.)</p>

<p class="mlpprimarec"><span class="mlpznaktucne11b">CISSY CAFFREYOVÁ</span>: Oni
se porvou. Kvůli mně.</p>

<p class="mlpprimarec"><span class="mlpznaktucne11b">PINDULKA KATE</span>: Srdnatci
a krasavice.</p>

<p class="mlpprimarec"><span class="mlpznaktucne11b">BIDDY MUZIKA</span>: Myslím,
že si onen truchlý rytíř v turnaji s nikým nezadá.</p>

<p class="mlpprimarec"><span class="mlpznaktucne11b">PINDULKA KATE</span>: <span class="mlpznakkurziva11b">(Celá se zapýří.)</span> Nikoliv, milostivá. Mně zas
lahodí červený kabátec a neohrožený svatý Jiří.</p>

<p class="mlpprimarec"><span class="mlpznaktucne11b">ŠTĚPÁN</span>:</p>

<p class="mlpversedrama">Z nadávek pouličních holadrijí<br/>
se jednou utká rubáš pro Hibernii.</p>

<p class="mlpprimarec"><span class="mlpznaktucne11b">VOJÍN CARR</span>: (<span class="mlpznakkurziva11b">Rozepne si opasek, houkne.)</span> Jen ať ňákej kurva
buzerant proti mýmu sakramentskýmu kurva králi cekne, hned mu zakroutím kejhák.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Zalomcuje Cissy Caffreyové rameny</span>.) Tak se
ozvi, ty. Copak jsi oněměla? Ty jsi pouto mezi národy a pokoleními. Ozvi se, ženská,
posvátná dárkyně života.</p>

<p class="mlpprimarec"><span class="mlpznaktucne11b">CISSY CAFFREYOVÁ</span>: <span class="mlpznakkurziva11b">(Poplašeně chytne vojína Carra za rukáv.)</span> Copak
s tebou nechodím? Copak nejsem tvá holka? Cissy je přece tvá holka. <span class="mlpznakkurziva11b">(Křikne.)</span> Policie!</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Zaníceně k Cissy Caffreyové.)</span></p>

<p class="mlpversedrama">Bílé packy, líčka malovaná,<br/>
čubka jako čamrda.</p>

<p class="mlpprimarec"><span class="mlpznaktucne11b">HLASY</span>: Policie.</p>

<p class="mlpprimarec"><span class="mlpznaktucne11b">HLASY Z DÁLKY</span>: Dublin
hoří! Dublin hoří! K ohni, k ohni!</p>

<p class="mlpscenickepoznamkynekurziva"><span class="mlpznakkurziva11b">(Vyšlehnou
sírové ohně. Vyvalí se husté mraky. Zarachotí rychlopalná děla. Pandemonium.
Rozvinou se rojnice. Dusot kopyt. Dělostřelectvo. Sípavé povely. Zaduní
zvony. Zařičí sázkaři. Zahulákají opilci. Zavřeští děvky. Zahoukají mlžné rohy.
Pokřik chrabrosti. Jekot umírání. Píky třesknou o kyrysy. Zloději okradou
padlé. Draví ptáci, kteří přilétli od moře, vznesli se ze slatin, slétli z hnízd,
s vřeskem zakrouží, tereji, kormoráni, supi, jestřábi, šplhaví tetřevi,
stěhovaví sokoli, ostříži, tetřívci, orlani, racci, albatrosi, bernešky. Zatmí
se půlnoční slunce. Zatřese se země. Dublinští nebožtíci z Prospectu a Mount
Jeromu v bílých ovčích kožiších a černých i kozích pláštích vstanou z mrtvých a
zjeví se mnohým. Bezhlesně zazeje propast. V čele národního handicapového běhu
s překážkami přijde ve sportovním tílku a v trenýrkách vítěz Tom Rochford a skočí
do prázdna. Za ním se přihrne klubko běžců a skokanů. Zdivočele seskočí z okraje.
Ponoří se. Fabričky v maškarních šatech vrhnou rozžhavené yorkshirské barapumy.
Nóbl paničky si na ochranu přehrnou sukni přes hlavu. V krátkých košilkách
vylétnou na koštěti chichotavé čarodějnice. Quakerlyster nalepí na puchýře
flastr. Z nebe naprší dračí zuby. Z brázd vyraší ozbrojení rekové. Přívětivě si
navzájem řeknou heslo rytířů červeného kříže a svedou souboj na jezdecké šavle:
Wolfe Tone s Henrym Grattanem, Smith O’Brien s Danielem O’Connellem, Michael
Davitt s Isaacem Buttem, Justin M’Carthy s Pamellem, Arthur Griffith s Johnem
Redmondem, John O’Leary s Learem O’Johnnym, lord Edward Fitzgerald s lordem
Geraldem Fitzedwardem, O’Donoghue z Dolin proti Dolinám z Donoghue. Na chlumku,
středu země, se vztyčí polní oltář svaté Barbory. Z jeho evangelního a epištolního
rohu se vztyčí černé svíce. Z vysokých věžních střílen padnou na očazený
oltářní kámen dva pruhy světla. Na oltářním kameni leží nahá spoutaná bohyně
nerozumu paní Mina Purefoyová, na nadmutém břiše má stát kalich. Polní mši
slouží otec Malachjáš O Flynn v dlouhé suknici a v ornátě naruby, obě levé nohy
zadní stranou obrácené dopředu. Důstojný pán Hugh C. Haines Love M. A. v prosté
rochetě a akademickém baretu, hlavu a kolárek zadní stranou dopředu, drží
celebrantovi nad hlavou rozevřený deštník.)</span></p>

<p class="mlpprimarec"><span class="mlpznaktucne11b">OTEC MALACHJÁŠ O’FLYNN</span>:
<span class="mlpznakkurziva11b">Introibo ad altare diaboli.</span></p>

<p class="mlpprimarec"><span class="mlpznaktucne11b">DŮSTOJNÝ PÁN HAINES LOVE</span>:
K ďáblu, jenž obveseluje mladost mou.</p>

<p class="mlpprimarec"><span class="mlpznaktucne11b">OTEC MALACHJÁŠ O’FLYNN</span>:
<span class="mlpznakkurziva11b">(Z kalichu vezme a pozdvihne hostii, mokvající
krví.) Corpus Meum.</span></p>

<p class="mlpprimarec"><span class="mlpznaktucne11b">DŮSTOJNÝ PÁN HAINES LOVE</span>:
<span class="mlpznakkurziva11b">(Nadzvihne vzadu celebrantovi suknici tak vysoko,
až je mu vidět chlupaté líce zadku, mezi nimiž mu trčí mrkev.)</span> Mé tělo.</p>

<p class="mlpprimarec"><span class="mlpznaktucne11b"><span class="calibre17">HLAS VŠECH ZATRACENÝCH</span></span><span class="calibre17">:
Ícuohomešv šán Hůb Náp lavolark oben: Ajulella</span>.<a href="../Text/odysseus_012.html#_ftn282" title="" class="pcalibre1 pcalibre msofootnotereference calibre16" id="_ftnref282">[282]</a></p>

<p class="mlpscenickepoznamkynekurziva"><span class="mlpznakkurziva11b">(Shůry se
ozve hlas Adonai.)</span></p>

<p class="mlpprimarec"><span class="mlpznaktucne11b">ADONAI</span>: Hůůůůůůůůůůůb!</p>

<p class="mlpprimarec"><span class="mlpznaktucne11b">HLAS VŠECH BLAŽENÝCH</span>:
Alleluja: nebo kraloval Pán Bůh náš všemohoucí.</p>

<p class="mlpscenickepoznamkynekurziva"><span class="mlpznakkurziva11b">(Shůry se ozve
hlas Adonai.)</span></p>

<p class="mlpprimarec"><span class="mlpznaktucne11b">ADONAI</span>: Bůůůůůůůůůůůůh.</p>

<p class="mlpscenickepoznamkynekurziva"><span class="mlpznakkurziva11b">(Drásavě
disharmonicky zazpívají venkované i měšťáci z oranžové i zelené strany</span>
Papeže kopnout <span class="mlpznakkurziva11b">a</span> Ó Maria v každé době.)</p>

<p class="mlpprimarec"><span class="mlpznaktucne11b">VOJÍN CARR</span>: <span class="mlpznakkurziva11b">(Sveřepě vyráží.)</span> Já ho zmaluju. Já tomu
zkurvenýmu parchantovi zakroutím ten jeho setsakra zkurvenej kejhák.</p>

<p class="mlpprimarec"><span class="mlpznaktucne11b">BEZZUBÁ BABICE</span>: <span class="mlpznakkurziva11b">(Mrští Štěpánovi po ruce dýkou.)</span> Sprovoďte ho ze
světa, akušla. V 8.35 budeš v nebi a Irsko bude svobodné. <span class="mlpznakkurziva11b">(Pomodlí se.)</span> Ó Bože dobrotivý, vezmi si ho k sobě.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Přiběhne k Lynchovi.)</span> Nemohl byste ho odtud
odvést?</p>

<p class="mlpprimarec"><span class="mlpznaktucne11b">LYNCH</span>: Když on má rád
dialektiku, obecný jazyk. Kitty! <span class="mlpznakkurziva11b">(K Bloomovi.)</span>
Odveďte ho vy. Mě neposlechne. <span class="mlpznakkurziva11b">(Odtáhne Kitty.)</span></p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Ukáže prstem.) Exit Judas. Et laqueo se suspendit.</span><a href="../Text/odysseus_012.html#_ftn283" title="" class="pcalibre1 pcalibre msofootnotereference calibre16" id="_ftnref283"><i class="calibre1">[283]</i></a></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Přiběhne k Štěpánovi).</span> Pojďte se mnou, než
dojde k něčemu horšímu. Tady máte hůl.</p>

<p class="mlpprimarec"><span class="mlpznaktucne11b">ŠTĚPÁN</span>: Hůl, to ne.
Rozum. Toť hody čirého rozumu.</p>

<p class="mlpprimarec"><span class="mlpznaktucne11b">CISSY CAFFREYOVÁ</span>: <span class="mlpznakkurziva11b">(Táhne vojína Carra.)</span> Pojď, jsi ožralý. On mě
urazil, ale já mu odpouštím. <span class="mlpznakkurziva11b">(Houkne mu do ucha.)</span>
Odpouštím mu, že mě urazil.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Štěpánovi přes rameno.)</span> Tak pojďte. Vidíte, že
za nic nemůže.</p>

<p class="mlpprimarec"><span class="mlpznaktucne11b">VOJÍN CARR</span>: <span class="mlpznakkurziva11b">(Vytrhne se.)</span> Však já ho urazím.</p>

<p class="mlpscenickepoznamkynekurziva"><span class="mlpznakkurziva11b">(S napřaženými
pěstmi se na Štěpána vyřítí a uhodí ho do obličeje, Štěpán zavrávorá, zhroutí
se, padne omráčen. Leží naznak obličejem k nebi, klobouk se mu zakutálí ke zdi.
Bloom jde za ním a sebere ho.)</span></p>

<p class="mlpprimarec"><span class="mlpznaktucne11b">MAJOR TWEEDY</span>: <span class="mlpznakkurziva11b">(Hlasitě.)</span> Karabinu v bok! Nestřílet. K noze
zbraň!</p>

<p class="mlpprimarec"><span class="mlpznaktucne11b">HONÍCÍ PES</span>: <span class="mlpznakkurziva11b">(Zuřivě zaštěká.)</span> Uí uí uí uí uí uí uí uí.</p>

<p class="mlpprimarec"><span class="mlpznaktucne11b">DAV</span>: Nech ho vstát!
Nebij ho, když leží. Vzduch. Kdo? Voják ho uhodil. Je to profesor. Je zraněn?
Ať mu něco neuděláš. Omdlel.</p>

<p class="msotoc"><span class="mlpznakkurziva11b"><span class="calibre11">(Honicí
pes na kraji davu začmuchá a hlasitě se rozštěká.)</span></span></p>

<p class="mlpprimarec"><span class="mlpznaktucne11b">BABIZNA</span>: Copak měl ten
červenokabátník toho pána co bít, když měl v hlavě. Kdyby šli raděj na Bury!</p>

<p class="mlpprimarec"><span class="mlpznaktucne11b">KUPLÍŘKA</span>: Co ta toho
napovídá, to se podívejme. Copak voják nesmí chodit se svým děvčetem? Dal mu,
tchořovi, co mu patří.</p>

<p class="msotoc"><span class="mlpznakkurziva11b"><span class="calibre11">(Vjedou
si do vlasů, škrábou se a plivají po sobě.)</span></span></p>

<p class="mlpprimarec"><span class="mlpznaktucne11b">HONÍCÍ PES</span>: <span class="mlpznakkurziva11b">(Zaštěká.)</span> Haf haf haf.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Odstrčí je, hlučně.)</span> Uhnout, zpátky.</p>

<p class="mlpprimarec"><span class="mlpznaktucne11b">VOJÍN COMPTON</span>: <span class="mlpznakkurziva11b">(Zatahá kamaráda.)</span> Ser si to, Harry. Jsou tu
chlupatý. <span class="mlpznakkurziva11b">(V hloučku stanou dva statní strážníci
v pelerínách.)</span></p>

<p class="mlpprimarec"><span class="mlpznaktucne11b">PRVNÍ STRÁŽNÍK</span>: Co se
tady děje?</p>

<p class="mlpprimarec"><span class="mlpznaktucne11b">VOJÍN COMPTON</span>: Šli jsme
s touhle dámou a on nás urazil a kámoše napadl. <span class="mlpznakkurziva11b">(Zaštěká
honicí pes.)</span> Čí je to sakramentské psisko?</p>

<p class="mlpprimarec"><span class="mlpznaktucne11b">CISSY CAFFREYOVÁ</span>: <span class="mlpznakkurziva11b">(Už se těší.)</span> Krvácí?</p>

<p class="mlpprimarec"><span class="mlpznaktucne11b"><span class="calibre19">NĚJAKÝ ČLOVĚK</span></span><span class="calibre19">: <span class="mlpznakkurziva11b">(Vstane z pokleku.)</span> Ne. Bez sebe. Hned se
vzpamatuje.</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Ostře si toho člověka změří.)</span> Jen mi ho
přenechte. Já si lehce…</p>

<p class="mlpprimarec"><span class="mlpznaktucne11b">DRUHÝ STRÁŽNÍK</span>: Kdo
jste? Vy ho znáte?</p>

<p class="mlpprimarec"><span class="mlpznaktucne11b">VOJÍN CARR</span>: <span class="mlpznakkurziva11b">(Dopotácí se k strážníkovi.)</span> On urazil mou
slečnu přítelkyni.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Zlostně.)</span> Udeřil jste ho nevyprovokován. Já
jsem svědek. Pane strážníku, zapište si jeho plukovní číslo.</p>

<p class="mlpprimarec"><span class="mlpznaktucne11b">DRUHÝ STRÁŽNÍK</span>:
Nestojím o vaše poučování, co mám ve službě dělat.</p>

<p class="mlpprimarec"><span class="mlpznaktucne11b">VOJÍN COMPTON</span>: <span class="mlpznakkurziva11b">(Tahá kamaráda pryč.)</span> Ser si to vodsuď, Harry.
Nebo tě Bennett zabásne.</p>

<p class="mlpprimarec"><span class="mlpznaktucne11b">VOJÍN CARR</span>: <span class="mlpznakkurziva11b">(Zavrávorá, jak je tažen pryč.)</span> Pámbu pojebej
Bennetta. Je to bledoprdelatej buzerant. Vyprdnu se na něho.</p>

<p class="mlpprimarec"><span class="mlpznaktucne11b">PRVNÍ STRÁŽNÍK</span>: <span class="mlpznakkurziva11b">(Vytáhne notes.)</span> Jak se jmenuje?</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Zapátrá očima přes dav.)</span> Zrovna vidím tamhle
drožku. Kdybyste mi, pane seržante, trošinku pomohl…</p>

<p class="mlpprimarec"><span class="mlpznaktucne11b">PRVNÍ STRÁŽNÍK</span>: Jméno a
adresu.</p>

<p class="mlpscenickepoznamkynekurziva"><span class="mlpznakkurziva11b">(Mezi
okolostojícími se objeví Fňukal Kelleher, na klobouku smuteční stuhu, v ruce
pohřební věnec.)</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Rychle.)</span> Zrovna ten, koho potřebujem. <span class="mlpznakkurziva11b">(Zašeptá.)</span> Syn Šimona Dedala. Trochu přebral.
Poproste policisty, ať ty čumily pošlou pryč.</p>

<p class="mlpprimarec"><span class="mlpznaktucne11b">DRUHÝ STRÁŽNÍK</span>: Brej
večír, pane Kellehere.</p>

<p class="mlpprimarec"><span class="mlpznaktucne11b">FŇUKAL KELLEHER</span>: <span class="mlpznakkurziva11b">(Zamžourá na strážníka.)</span> Nic to není. Já ho
znám. Vyhrál pakatel na dostizích. Zlatý pohár. Zahodil. <span class="mlpznakkurziva11b">(Zasměje se.)</span> Dvacet ku jedné. Chápete?</p>

<p class="mlpprimarec"><span class="mlpznaktucne11b">PRVNÍ STRÁŽNÍK</span>: <span class="mlpznakkurziva11b">(Spustí na dav.)</span> Hej, copak tady okouníte. Hněte
se odtud.</p>

<p class="mlpscenickepoznamkynekurziva"><span class="mlpznakkurziva11b">(Dav se s reptáním
pomalu vytrácí z uličky.)</span></p>

<p class="mlpprimarec"><span class="mlpznaktucne11b">FŇUKAL KELLEHER</span>: Nechte
to na mně, pane seržante. Nic to nebude. <span class="mlpznakkurziva11b">(Zachechtá
se a pokývne hlavou.)</span> Taky jsme bývali takoví, ne-li horší. Ne? Bodejť
ne.</p>

<p class="mlpprimarec"><span class="mlpznaktucne11b">PRVNÍ STRÁŽNÍK</span>: <span class="mlpznakkurziva11b">(Zachechtá se.)</span> To si myslím.</p>

<p class="mlpprimarec"><span class="mlpznaktucne11b">FŇUKAL KELLEHER</span>: <span class="mlpznakkurziva11b">(Šťouchne druhého strážníka loktem.)</span> Jen nechte
být. <span class="mlpznakkurziva11b">(Zatrylkuje a potřese hlavou.)</span> S celým
bimbam bimbam bimbam gloria. Hehe, chápete?</p>

<p class="mlpprimarec"><span class="mlpznaktucne11b">DRUHÝ STRÁŽNÍK</span>: <span class="mlpznakkurziva11b">(Bodře.)</span> Toť se ví, nebyli jsme jinačí.</p>

<p class="mlpprimarec"><span class="mlpznaktucne11b"><span class="calibre17">FŇUKAL KELLEHER</span></span><span class="calibre17">: <span class="mlpznakkurziva11b">(Zamrká.)</span> Mladost radost. Tamhle za rohem mám
kočár</span>.</p>

<p class="mlpprimarec"><span class="mlpznaktucne11b">DRUHÝ STRÁŽNÍK</span>: Dobře,
pane Kellehere. Dobrou noc.</p>

<p class="mlpprimarec"><span class="mlpznaktucne11b">FŇUKAL KELLEHER</span>: Já to
zařídím.</p>

<p class="mlpprimarec"><span class="mlpznaktucne11b">BLOOM</span><span class="calibre17">: <span class="mlpznakkurziva11b">(Jednomu po druhém
podá strážníkům ruku.)</span> Srdečně vám, pánové, děkuji, děkuji vám. <span class="mlpznakkurziva11b">(Důvěrně zamumlá.)</span> O ostudu nestojíme, chápete.
Otec je známý, vážený občan. Trochu si vyhodil z kopýtka, chápete</span>.</p>

<p class="mlpprimarec"><span class="mlpznaktucne11b">PRVNÍ STRÁŽNÍK</span>: Chápeme,
prosím.</p>

<p class="mlpprimarec"><span class="mlpznaktucne11b">DRUHÝ STRÁŽNÍK</span>: Nic se
nestalo, prosím.</p>

<p class="mlpprimarec"><span class="mlpznaktucne11b">PRVNÍ STRÁŽNÍK</span>: Jenom
kdyby šlo o ublížení na těle, musel bych to hlásit na komisařství.</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Horlivě přikývne.)</span> Samozřejmě. Toť se ví. Je to
vaše svatá povinnost.</p>

<p class="mlpprimarec"><span class="mlpznaktucne11b">DRUHÝ STRÁŽNÍK</span>: Je to
naše povinnost.</p>

<p class="mlpprimarec"><span class="mlpznaktucne11b">FŇUKAL KELLEHER</span>: Dobrou
noc, lidičky.</p>

<p class="mlpprimarec"><span class="mlpznaktucne11b">STRÁŽNÍCI</span>: <span class="mlpznakkurziva11b">(Oba zároveň zasalutují.)</span> Brounoc, pánové. <span class="mlpznakkurziva11b">(Pozvolným těžkým krokem se vzdálí.)</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Zafuní.)</span> Sama Prozřetelnost vás sem poslala.
Máte drožku?</p>

<p class="mlpprimarec"><span class="mlpznaktucne11b">FŇUKAL KELLEHER</span>: <span class="mlpznakkurziva11b">(Zachechtá se a palcem ukáže přes pravé rameno na
drožku postavenou u lešení.)</span> Dva cesťáci, kteří za nás u Jammeta
zatáhli šampus. Hotoví magnáti, na mou duši. Jeden prohrál na dostizích dvě
libry. Zapíjeli žal a dostali chuť na lehká děvčata. Naložil jsem je tady na
Behanův kočár a alou do nočního města.</p>

<p class="mlpprimarec"><span class="mlpznaktucne11b">BLOOM</span>: Zrovna jsem šel
po Gardiner Street domů a náhodou jsem…</p>

<p class="mlpprimarec"><span class="mlpznaktucne11b">FŇUKAL KELLEHER</span>: <span class="mlpznakkurziva11b">(Zachechtá se.)</span> Toť se ví, ať prý s nimi u děvčátek
pobudu. Chraň Bůh, já na to. Pro takové staré košťály jako já a vy se to
nehodí. <span class="mlpznakkurziva11b">(Znovu se zachechtá a poťouchle
zamžourá.)</span> My to, chvála pánubohu, máme v domě, no ne, chápete? Cha!
cha! cha!</p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Zkouší se zachechtat.)</span> Chi, chi chi! Jojo. Byl
jsem se tam totiž podívat k starému známému, Virágovi, vy ho nebudete znát
(týden už, chudák, stůně), a dali jsme si likér a já jsem se zrovna ubíral
domů…</p>

<p class="msotoc"><span class="mlpznakkurziva11b"><span class="calibre11">(Kůň
zařehtá.)</span></span></p>

<p class="mlpprimarec"><span class="mlpznaktucne11b">KŮŇ</span>: Hohohohohoho!
Hohohodomů.</p>

<p class="mlpprimarec"><span class="mlpznaktucne11b">FŇUKAL KELLEHER</span>: Oba
cesťáky jsme nechali u paní Cohenové a tam<span class="calibre17">hle
náš kočí Behan mi o tom řekl a já, ať zastaví, a hned jsem slezl</span>, že se
podívám. <span class="mlpznakkurziva11b">(Zachechtá se.)</span> Střízliví kočí z furgonu,
na ty si potrpím. Mám ho svézt domů? Kde zůstává? Někde v Cabře, ne?</p>

<p class="mlpprimarec"><span class="mlpznaktucne11b">BLOOM</span>: Kdepak, podle
toho, co šplechtl, až někde v Sandycovu.</p>

<p class="mlpscenickepoznamkynekurziva"><span class="mlpznakkurziva11b">(Štěpán
vleže naznak oddychuje ke hvězdám. Pokradmu se Fňukal Kelleher dlouze na koně
zadívá. Maně sklopí Bloom zrak zadumaně.)</span></p>

<p class="mlpprimarec"><span class="mlpznaktucne11b">FŇUKAL KELLEHER</span>: <span class="mlpznakkurziva11b">(Poškrabe se v zátylku.) </span>Až v Sandycovu! <span class="mlpznakkurziva11b">(Shýbne se a zavolá na Štěpána.)</span> Hej! <span class="mlpznakkurziva11b">(Znovu zavolá.)</span> Hej! Je samá hoblovačka. Pozor,
ať mu něco nevyfouknou.</p>

<p class="mlpprimarec"><span class="mlpznaktucne11b">BLOOM</span>: Kdepak, kdepak,
kdepak. Jeho peníze a klobouk a hůl mám u sebe.</p>

<p class="mlpprimarec"><span class="mlpznaktucne11b">FŇUKAL KELLEHER</span>: Však
on se z toho dostane. Nic si nepolámal. No, já se poštrachám. <span class="mlpznakkurziva11b">(Zachechtá se.)</span> Ráno mám schůzku. Pochovávat mrtvé.
Vraťte se šťastně domů!</p>

<p class="mlpprimarec"><span class="mlpznaktucne11b">KŮŇ</span>: Hohohodomů.</p>

<p class="mlpprimarec"><span class="mlpznaktucne11b">BLOOM</span>: Dobrou noc.
Počkám a za chvilinku ho pak vezmu…</p>

<p class="mlpscenickepoznamkynekurziva"><span class="mlpznakkurziva11b">(Fňukal
Kelleher se vrátí ke kočáru s postranními sedadly a nasedne. Zadrnčí koňský
postroj.)</span></p>

<p class="mlpprimarec"><span class="mlpznaktucne11b">FŇUKAL KELLEHER</span>: <span class="mlpznakkurziva11b">(Stane v drožce.)</span> Brounoc.</p>

<p class="mlpprimarec"><span class="mlpznaktucne11b">BLOOM</span>: Brounoc.</p>

<p class="mlpscenickepoznamkynekurziva"><span class="mlpznakkurziva11b">(Kočí trhne
opratěmi a pobízivě zdvihne bič. Zapřažená drožka zvolna nemotorně couvne a otočí
se. Na postranním sedadle pokývne Fňukal Kelleher rozjařenou hlavou nad
Bloomovým trápením. Do němé pantomimické zábavy vpadne z protějšího sedadla
kočí a taky kývne hlavou. Bloom jim rozjařeně odpoví tím, že zavrtí hlavou.
Palcem a dlaní ho Fňukal Kelleher ujistí, že oba policajti nechají Štěpána dál
klidně spát, protože se nic jiného nedá dělat. Pozvolným přikývnutím dá Bloom
najevo díky, anžto právě to Štěpán potřebuje. Drožka bimbam zadrnčí a za roh
bimbam uličky. Fňukal Kelleher znovu rukou uklidbimbambuje, že je uklidbimbam.
S jejich bimbam bimbam gloria slábne cinkot kopyt i drnkot postroje. Bloom
stojí nerozhodně, v ruce Štěpánův klobouk ověnčený hoblovačkami a jeho
jasanovou hůl. Potom se k němu shýbne a zatřese mu ramenem.)</span></p>

<p class="mlpprimarec"><span class="mlpznaktucne11b">BLOOM</span>: Hej! Hola! <span class="mlpznakkurziva11b">(Neozve se odpověď: znovu se shýbne.)</span> Pane
Dedale! <span class="mlpznakkurziva11b">(Neozve se odpověď.)</span> Co abych ho
zavolal jménem. Náměsíčníka. <span class="mlpznakkurziva11b">(Znovu se shýbne,
zaváhá, přiloží ústa až k obličeji bezvládně ležícího.)</span> Štěpáne! <span class="mlpznakkurziva11b">(Neozve se odpověď. Znovu zavolá.) </span>Štěpáne!</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Zasténá.)</span> Kdo? Černý panter upír. <span class="mlpznakkurziva11b">(Vzdychne a protáhne se, potom nezřetelně zamumlá a protahuje
přitom slabiky.)</span></p>

<p class="mlpversedrama">Kdo… řídí koně… Fergus<br/>
A vniká… v stkaný lesní stín</p>

<p class="mlpscenickepoznamkynekurziva"><span class="mlpznakkurziva11b">(Převrátí se
na levý bok, vzdychne, skrčí se.)</span></p>

<p class="mlpprimarec"><span class="mlpznaktucne11b">BLOOM</span>: Báseň. Vzdělaný.
Škoda. <span class="mlpznakkurziva11b">(Znovu se shýbne a rozepne Štěpánovi
knoflíky u vesty.)</span> Aby mohl dýchat. <span class="mlpznakkurziva11b">(Šetrnými
prsty i dlaní smete Štěpánovi ze šatů dřevěné hoblovačky.)</span> Jedna libra
sedm. Ještě že není zraněn. <span class="mlpznakkurziva11b">(Zaposlouchá se.)</span>
Cože?</p>

<p class="mlpprimarec"><span class="mlpznaktucne11b">ŠTĚPÁN</span>: <span class="mlpznakkurziva11b">(Zabrouká.)</span></p>

<p class="mlpversedrama"><span class="mlpznakkurziva11b">…</span> stíny… lesní.<br/>
… ňadra bílá… nezřetelná…</p>

<p class="mlpscenickepoznamkynekurziva"><span class="mlpznakkurziva11b">(Roztáhne
paže, znovu vzdychne a všecek se schoulí. Bloom se postaví zpříma, v ruce
klobouk a jasanovou hůl. V dáli zaštěká pes. Bloom jasanovou hůl stiská a zas
stisk uvolňuje. Shlíží na Štěpánovu tvář i postavu.)</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Hovoří s nocí.)</span> Tváří mi připomíná nebožku
matku. V stínech lesních. Ňadra bělostná. Fergusonová jsem myslím zaslechl.
Děvče. Nějaké děvče… Nic lepšího ho nemůže potkat… <span class="mlpznakkurziva11b">(Zabrouká.) …</span> přísahám, že budu povždy ctíti,
povždy tajiti, neprozrazovati poklad ani poklady, úklad ani úklady… <span class="mlpznakkurziva11b">(Zašeptá.) … </span>na drsnaté mořské písčině… na délku
lana od pobřeží… kde vlnobití opadává… a dál se valí…</p>

<p class="mlpscenickepoznamkynekurziva"><span class="mlpznakkurziva11b">(Micky,
zamyšleně, ve střehu stojí stráž, prsty na rtech, v postoji tajného mistra. Na
tmavé zdi se ponenáhlu objeví postava, švarný jedenáctiletý chlapec, v kolébce
vyměněný, unesený, v etonském úboru se skleněnými střevíci a bronzovou přilbou,
v ruce knihu. Neslyšně čte od prava do leva, usměje se, políbí stránku.)</span></p>

<p class="mlpprimarec"><span class="mlpznaktucne11b">BLOOM</span>: <span class="mlpznakkurziva11b">(Užaslý, neslyšně zvolá.)</span> Rudy!</p>

<p class="mlpscenickepoznamkynekurziva"><span class="mlpznaktucne11b">RUDY</span>: <span class="mlpznakkurziva11b">(Nevidomě se Bloomovi zahledí do očí a dál čte, líbá
knihu a usmívá se. Něžný slézový obličej. Na úboru má démantové a rubínové
knoflíky. Volnou levou rukou drží tenounkou slonovou hůlku s fialovou mašlí. Z kapsičky
u vesty mu čouhá bílý beránek.)</span></p>

<p class="mlpprimarec">&nbsp;</p>


</div>
</body>
</html>