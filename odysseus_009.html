<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="III">
    <meta name="apple-mobile-web-app-capable" content="yes">
    <title>III</title>
    <link rel="stylesheet" href="./style/style.min.css" media="screen" integrity="sha256-AqRi5WZDJKrL/wsJzC4Oi6o77qkJtfT6t3Uy7q+WPzY=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="James Joyce: Odysseus">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Odysseus">
    <meta property="og:title" content="Odysseus">
    <meta property="og:type" content="book">
    <meta property="og:book:author" content="James Joyce">
    <meta property="twitter:title" content="James Joyce: Odysseus">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./odysseus_007.html">
    <link rel="next" href="./odysseus_011.html">
    <meta name="nb-order" content="3">
    <link rel="self" href="odysseus_009.html">
    <meta name="nb-identifier" content="joyce-odysseus-bb4e5fa">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="54782" data-nb-chars="333139">
    <nav role="doc-toc">
      <ul class="plain section">
        <li><a href="odysseus_005.html">I</a></li>
        <li><a href="odysseus_007.html">II</a></li>
        <li><a href="odysseus_009.html">III</a></li>
        <li><a href="odysseus_011.html">Překladatelův doslov</a></li>
        <li><a href="odysseus_012.html">Poznámky pod čarou</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./odysseus_007.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="3"><span class="idea" data-nb-ref-number="1" id="idea1" data-nb-words="1" data-nb-chars="3">III</span></h1>
        <section>
          <p class="chunk" data-nb-ref-number="2" data-nb-words="281" data-nb-chars="1649"><span class="idea" data-nb-ref-number="2" id="idea2" data-nb-words="281" data-nb-chars="1649">Ze&nbsp;všeho nejdřív mu&nbsp;pan Bloom z&nbsp;větší části oprášil hoblovačky, podal klobouk a&nbsp;jasanovou hůl a&nbsp;vůbec ho&nbsp;jaksepatří po&nbsp;samaritánsku postavil na&nbsp;nohy, však už&nbsp;to&nbsp;měl zapotřebí. Z&nbsp;cesty Štěpán, jak by&nbsp;se&nbsp;řeklo, zrovna nemluvil, byl jen drobet oblouzen, a&nbsp;tak když projevil přání po&nbsp;nějakém pitném nápoji, pan Bloom uváživ, že&nbsp;je&nbsp;pozdní hodina a&nbsp;nikde pumpa s&nbsp;vartryjskou vodou, u&nbsp;níž by&nbsp;se&nbsp;obmyli, natož napili, zčistajasna kápl na&nbsp;to, že&nbsp;by&nbsp;se&nbsp;hodila takzvaná drožkářská bouda, od&nbsp;Buttova mostu co&nbsp;by&nbsp;kamenem dohodil, tam snad něco na&nbsp;pití seženou, třeba mléko se&nbsp;sodovkou nebo s&nbsp;minerálkou. Háček byl v&nbsp;tom, jak se&nbsp;tam dostat. Chvilku si&nbsp;nevěděl rady, ale protože očividně jen na&nbsp;něm bylo něco v&nbsp;té&nbsp;věci zařídit, zadumal se, jak a&nbsp;kudy na&nbsp;to, přičemž Štěpán neustále zíval. Pokud se&nbsp;dá&nbsp;rozeznat, je&nbsp;pobledlý, a&nbsp;tak ho&nbsp;napadlo, že&nbsp;by&nbsp;bylo vhodné, ačli se&nbsp;něco takového najde, sehnat povoz přiměřený jejich nynějšímu stavu, jsou totiž oba (zvlášť Štěpán) ucabrtaní. A&nbsp;tak po&nbsp;několika přípravných opatřeních, jako je&nbsp;okartáčování – vylouhovaný kapesník, jímž si&nbsp;při oprašování hoblovaček z&nbsp;nouze pomáhal, nakonec zapomněl sebrat ze&nbsp;země –, oba kráčeli po&nbsp;Bobří ulici, či&nbsp;spíše uličce až&nbsp;ke&nbsp;kovárně a&nbsp;notně zasmrádlým nájemným stájím na&nbsp;rohu Montgomery Street, odkud pak se&nbsp;dali vlevo a&nbsp;kolem nároží Dana Bergina vyrazili do&nbsp;Amiens Street. Ale jak předem tušil, po&nbsp;vozataji, který by&nbsp;stál o&nbsp;zákazníka, široko daleko ani slechu, jenom před hotelem Severka stála drožka, zjednaná nějakými flamendry, a&nbsp;když se&nbsp;ji&nbsp;pan Bloom, který hvízdání moc neovládal, snažil přivolat tím, že&nbsp;dvakrát chabě hvízdl a&nbsp;paže přitom zaklesl nad hlavou, nehnula se&nbsp;ani o&nbsp;coul.</span></p>
          <p class="chunk" data-nb-ref-number="3" data-nb-words="272" data-nb-chars="1723"><span class="idea" data-nb-ref-number="3" id="idea3" data-nb-words="272" data-nb-chars="1723">Pěkná šlamastyka, ale střízlivě vzato nic jiného se&nbsp;nedalo dělat než se&nbsp;s&nbsp;tím volky nevolky smířit a&nbsp;jít po&nbsp;svých, což také učinili. Kolem Mulleta to&nbsp;tedy vzali šikmo k&nbsp;Návěštnímu domu, kam zakrátko došli, a&nbsp;rázovali ke&nbsp;konečné tramvaje v&nbsp;Amiens Street, přičemž panu Bloomovi nemálo vadilo, že&nbsp;mu&nbsp;předtím zadní knoflík u&nbsp;kalhot obměněným starodávným rčením vešel na&nbsp;cestu všelikého knoflíku, jenže on&nbsp;se&nbsp;do&nbsp;toho vpravil a&nbsp;rekovně si&nbsp;z&nbsp;té&nbsp;nehody nic nedělal. Náhoda tomu chtěla, že&nbsp;oba nikam nepospíchali, nedávno se&nbsp;snesl Jupiter Pluvius a&nbsp;obloha se&nbsp;vyjasnila, bylo čerstvo, loudali se&nbsp;tedy dál, až&nbsp;minuli drožku, čekající tam bez kočího i&nbsp;zákazníka. Náhoda tomu chtěla, že&nbsp;se&nbsp;pískař Dublinských spojených tramvají náhodou vracel domů a&nbsp;starší hned svému druhovi vyprávěl, co&nbsp;ho&nbsp;před malou chvílí potkalo a&nbsp;jak zázračně ušel pohromě. Prošli kolem hlavního vchodu do&nbsp;nádraží Great Northern, odkud se&nbsp;vyjíždí do&nbsp;Belfastu, v&nbsp;tuto pozdní hodinu tam byla ovšem doprava zastavena; prošli kolem zadních dveří od&nbsp;márnice (bylo tam nevábně, neřku-li příšerně, zvlášť v&nbsp;noci), nakonec došli k&nbsp;Dokové krčmě, načež zahnuli do&nbsp;Store Street, pověstné komisařstvím policejní brigády C. Mezi touto končinou a&nbsp;vysokými, v&nbsp;tuto dobu neosvětlenými skladišti na&nbsp;Beresford Place přišlo Štěpánovi na&nbsp;mysl zamyslit se&nbsp;nad Ibsenem, kterého si&nbsp;v&nbsp;duchu nějak spojoval s&nbsp;kameníkem Bairdem na&nbsp;Talbot Place, první ulice vpravo, kdežto druhý, jeho <em>fidus Achates_</em>[284]_<a href="./resources/undefined"></a><em>,</em> s&nbsp;niterným zalíbením vdechoval vůni městské pekárny Jamese Rourka, umístěné blizoučko od&nbsp;nich, tu&nbsp;věru smačnou vůni chleba našeho vezdejšího, poživatiny základní a&nbsp;nezbytné. Chléb, grunt života, chleba dobývati budeš. Kde je&nbsp;chleba přímo pohádkový? U&nbsp;pekaře Rourka, to&nbsp;ti&nbsp;každý poví.</span></p>
          <p class="chunk" data-nb-ref-number="4" data-nb-words="370" data-nb-chars="2271"><span class="idea" data-nb-ref-number="4" id="idea4" data-nb-words="370" data-nb-chars="2271">Mlčenlivého a&nbsp;bez obalu řečeno dosud nevystřízlivělého druha pan Bloom, který byl rozhodně příčetný a&nbsp;střízlivý až&nbsp;hanba, <em>en route_</em>[285]_<a href="./resources/undefined"></a> vystříhal před nástrahami nočního města, vykřičených ženštin a&nbsp;nóbl šejdířů, jako občasné vybočení, ne&nbsp;jako běžný návyk se&nbsp;to&nbsp;ještě dá&nbsp;strpět, ale svou povahou je&nbsp;to&nbsp;pro takové mladíky jako on&nbsp;hotová zhoubná past, zvlášť když si&nbsp;zvyknou opíjet se&nbsp;pod obraz, pro každý případ by&nbsp;měli trochu umět džiu-džitsu, protože jak nedáš pozor, i&nbsp;od&nbsp;chlapa na&nbsp;lopatkách utržíš škaredý kopanec. Sama Prozřetelnost to&nbsp;zařídila, že&nbsp;když ležel Štěpán v&nbsp;blahém bezvědomí, objevil se&nbsp;na&nbsp;scéně Fňukal Kelleher, a&nbsp;nebýt toho, že&nbsp;v&nbsp;hodině dvanácté čacky zasáhl, nakonec se&nbsp;Štěpán málem octl na&nbsp;pohotovosti nebo taky na&nbsp;komisařství v&nbsp;Bridewellu a&nbsp;druhý den předstoupil k&nbsp;výslechu před pana Tobiáše, ba&nbsp;ne, to&nbsp;je&nbsp;advokát, totiž před starého Walla nebo vlastně Malonyho, a&nbsp;na&nbsp;koho to&nbsp;praskne, je&nbsp;vyřízen. Jen proto o&nbsp;tom mluví, že&nbsp;spousta policajtů (ti se&nbsp;mu&nbsp;zhloubi duše protiví), jak známo, slouží koruně velmi řízně a&nbsp;podle několika případů z&nbsp;brigády A&nbsp;v&nbsp;Clanbrassil Street dokážou, jak se&nbsp;vyjádřil, klidně odpřisáhnout lež jako věž. Když je&nbsp;jich třeba, nejsou nikdy na&nbsp;místě, zato v&nbsp;klidnějších městských čtvrtích, třeba na&nbsp;Pembroke Road, je&nbsp;strážců pořádku vidět hodně, zřejmě proto, že&nbsp;jsou za&nbsp;to&nbsp;placeni, aby chránili vyšší třídu. Dále se&nbsp;dotkl toho, že&nbsp;se&nbsp;vojákům dává střelná nebo všelijaká pobočná zbraň, ta&nbsp;může každou chvili spustit, což vede k&nbsp;tomu, že&nbsp;jak se&nbsp;něco strhne, hned si&nbsp;na&nbsp;civilisty troufnou. Jen se&nbsp;tím marní čas, vykládal rozšafně, a&nbsp;ztrácí zdraví a&nbsp;dobrá pověst a&nbsp;do&nbsp;větru rozhazují peníze, mimoto poberou člověku spoustu peněz lehké holky z&nbsp;<em>demimonde_</em>[286]_<a href="./resources/undefined"></a><em>,_ nejvíc je&nbsp;pak na&nbsp;pováženou, s&nbsp;kým se&nbsp;člověk opíjí, co&nbsp;se&nbsp;však tolikrát probírané otázky stimulancí týče, sám ve&nbsp;vhodnou chvíli rád vyzunkne sklenku starého vína, protože člověka vyživuje, posiluje a&nbsp;počišťuje (zejména dobré burgundské, na&nbsp;které nedá dopustit), ale nikdy přes jistou míru, kdy přestane, protože potom jsou z&nbsp;toho všelijaké trampoty, nehledě ani k&nbsp;tomu, že&nbsp;se&nbsp;vlastně člověk vydává druhým napospas. Nejostřeji se&nbsp;dotkl toho, že&nbsp;ho, Štěpána, zrádně opustili hospodští <em>confrères_</em>[287]</em><a href="./resources/undefined"></a><em>,</em> když se&nbsp;to&nbsp;tak vezme, kolegové medici zdrhli jak krysy, až&nbsp;na&nbsp;jednoho.</span></p>
          <p class="chunk" data-nb-ref-number="5" data-nb-words="12" data-nb-chars="63"><span class="idea" data-nb-ref-number="5" id="idea5" data-nb-words="12" data-nb-chars="63">– A&nbsp;ten byl Jidáš, řekl Štěpán; až&nbsp;dosud nepromluvil ani slovo.</span></p>
          <p class="chunk" data-nb-ref-number="6" data-nb-words="112" data-nb-chars="691"><span class="idea" data-nb-ref-number="6" id="idea6" data-nb-words="112" data-nb-chars="691">Při přetřásání těchto a&nbsp;příbuzných námětů se&nbsp;ubírali přímou čarou vzadu za&nbsp;Celnicí, až&nbsp;prošli pod mostem vedlejší trati, a&nbsp;tu&nbsp;jejich poněkud váznoucí kroky upoutal železný košík žhavého koksu, postavený před strážnou budkou nebo čímsi takovým. Sám od&nbsp;sebe zůstal Štěpán stát, aby si&nbsp;prohlédl hromadu kostrbatých dlažebních kostek a&nbsp;od&nbsp;světla probleskujícího z&nbsp;košíku jen taktak v&nbsp;šeru budky rozeznal ještě šeřejší postavu městského hlídače. Vzpomínal si, že&nbsp;se&nbsp;kdysi něco stalo nebo že&nbsp;byla řeč o&nbsp;tom, že&nbsp;se&nbsp;něco stalo, ale dalo mu&nbsp;hodně práce, než si&nbsp;vzpomněl, že&nbsp;v&nbsp;budce rozeznává někdejšího otcova známého Gumleyho. Chtěje se&nbsp;vyhnout setkání s&nbsp;ním, popošel až&nbsp;k&nbsp;pilíři železničního mostu.</span></p>
          <p class="chunk" data-nb-ref-number="7" data-nb-words="7" data-nb-chars="35"><span class="idea" data-nb-ref-number="7" id="idea7" data-nb-words="7" data-nb-chars="35">– Někdo vás zdraví, řekl pan Bloom.</span></p>
          <p class="chunk" data-nb-ref-number="8" data-nb-words="129" data-nb-chars="844"><span class="idea" data-nb-ref-number="8" id="idea8" data-nb-words="129" data-nb-chars="844">Někdo prostředně veliký, který tam pod oblouky zřejmě číhal, znovu pozdravil a&nbsp;ozval se: <em>Brejvečír.</em> Štěpán se&nbsp;ovšem poněkud zmámeně lekl, zůstal stát a&nbsp;odpověděl na&nbsp;pozdrav. Pan Bloom, odjakživa přesvědčený o&nbsp;tom, že&nbsp;si&nbsp;má&nbsp;každý hledět svého, z&nbsp;vrozeného jemnocitu poodešel stranou, ale zůstával ve&nbsp;střehu, měl sice jisté obavy, ale strachu nepropadal. V&nbsp;dublinské oblasti, jak věděl, bývá sice nezvyklé, leč nikterak neslýchané, že&nbsp;lidé všeho schopní někde na&nbsp;odlehlém místě mimo střed města pokojné chodce přepadnou a&nbsp;pistolí namířenou na&nbsp;hlavu jim notně naženou strach, potulují se&nbsp;tam vyhladovělí pobudové stejné ráže jako ti&nbsp;z&nbsp;Temžského nábřeží, nebo zas záškodníci přichystaní upláchnout s&nbsp;jakýmkoliv lupem, jaký při zákeřném přepadu peníze, nebo život! ukořistí, a&nbsp;pro výstrahu nechají potom člověka ležet uškrceného s&nbsp;roubíkem v&nbsp;ústech.</span></p>
          <p class="chunk" data-nb-ref-number="9" data-nb-words="123" data-nb-chars="817"><span class="idea" data-nb-ref-number="9" id="idea9" data-nb-words="123" data-nb-chars="817">Teprve když zdravící došel k&nbsp;němu, Štěpán sám ne&nbsp;moc střízlivý po&nbsp;dechu páchnoucím sprostou režnou poznal Corleyho. Přezdívali mu&nbsp;lord John Corley, a&nbsp;takhle se&nbsp;dostal k&nbsp;svému rodokmenu. Byl to&nbsp;nejstarší syn nedávno zesnulého inspektora Corleyho z&nbsp;policejní brigády C, ženatého s&nbsp;jistou Katherine Brophyovou, dcerou louthského statkáře. Jeho děd Patrick Michael Corley z&nbsp;New Rossu si&nbsp;vzal vdovu po&nbsp;hostinském, která se&nbsp;za&nbsp;svobodna jmenovala (zase) Katherine Talbotová. Kolovala o&nbsp;ní&nbsp;nezaručená pověst, že&nbsp;pochází z&nbsp;rodu lordů Talbotů z&nbsp;Malahidu, v&nbsp;jejichž panském sídle, nesporně znamenitém zámku, stojícím za&nbsp;prohlídku, to&nbsp;její matka nebo teta nebo jiná příbuzná dotáhla na&nbsp;kuchyňskou děvečku. Proto tomuto poměrně mladému, leč zpustlému člověku, který zrovna na&nbsp;Štěpána promluvil, vtipálkové říkali lord John Corley.</span></p>
          <p class="chunk" data-nb-ref-number="10" data-nb-words="99" data-nb-chars="588"><span class="idea" data-nb-ref-number="10" id="idea10" data-nb-words="99" data-nb-chars="588">Odvedl Štěpána stranou a&nbsp;spustil obvyklou truchlivou písničku. Ani vindru na&nbsp;nocleh nemá. Všichni přátelé ho&nbsp;zrádně opustili. Kromě toho se&nbsp;pohádal s&nbsp;Lenehanem a&nbsp;hned mu&nbsp;před Štěpánem vyspílal sprostých mizerných pacholků a&nbsp;ještě jinými nemístnými přízvisky ho&nbsp;vyčastoval. Je&nbsp;bez místa a&nbsp;hned po&nbsp;Štěpánovi škemral, kde by&nbsp;na&nbsp;tom božím světě sehnal práci. Kdepak, to&nbsp;dcera jeho matky, kuchyňské děvečky, je&nbsp;mléčná sestra majorátního pána nebo jsou nějak jinak po&nbsp;matce z&nbsp;přízně, k&nbsp;oběma událostem došlo v&nbsp;stejnou dobu, jestli to&nbsp;není od&nbsp;a&nbsp;do&nbsp;zet pustý výmysl. Ať&nbsp;tak či&nbsp;onak, on&nbsp;suší hubu.</span></p>
          <p class="chunk" data-nb-ref-number="11" data-nb-words="16" data-nb-chars="71"><span class="idea" data-nb-ref-number="11" id="idea11" data-nb-words="16" data-nb-chars="71">– O&nbsp;nic bych ti&nbsp;neříkal, vedl svou, ale Bůh je&nbsp;mi&nbsp;svědkem, jsem na&nbsp;dně.</span></p>
          <p class="chunk" data-nb-ref-number="12" data-nb-words="25" data-nb-chars="149"><span class="idea" data-nb-ref-number="12" id="idea12" data-nb-words="25" data-nb-chars="149">– Zítra nebo pozítří, řekl mu&nbsp;Štěpán, uprázdní se&nbsp;v&nbsp;dalkeyské chlapecké škole podučitelské místo. U&nbsp;pana Garretta Deasyho. Zkus to. Odvolej se&nbsp;na&nbsp;mě.</span></p>
          <p class="chunk" data-nb-ref-number="13" data-nb-words="29" data-nb-chars="170"><span class="idea" data-nb-ref-number="13" id="idea13" data-nb-words="29" data-nb-chars="170">– Ach bože, odvětil Corley, ve&nbsp;škole, člověče, bych za&nbsp;nic na&nbsp;světě učit nemohl. Nikdy jsem nepatřil k&nbsp;premiantům. V&nbsp;nižších třídách jsem u&nbsp;školských bratří dvakrát rupl.</span></p>
          <p class="chunk" data-nb-ref-number="14" data-nb-words="8" data-nb-chars="40"><span class="idea" data-nb-ref-number="14" id="idea14" data-nb-words="8" data-nb-chars="40">– Sám nemám kde spát, oznámil mu&nbsp;Štěpán.</span></p>
          <p class="chunk" data-nb-ref-number="15" data-nb-words="76" data-nb-chars="448"><span class="idea" data-nb-ref-number="15" id="idea15" data-nb-words="76" data-nb-chars="448">V&nbsp;první chvíli málem Corley podlehl podezření, že&nbsp;je&nbsp;to&nbsp;snad proto, že&nbsp;má&nbsp;vyhazov z&nbsp;kvartýru, protože si&nbsp;tam přivedl nějakou pouliční cácorku. V&nbsp;Marlborough Street je&nbsp;herberk, vede ho&nbsp;paní Maloneyová, stojí to&nbsp;jenom šestipenci a&nbsp;chodí tam plno otrapů a&nbsp;podle M’Conachieho se&nbsp;člověk dost slušně za&nbsp;šilink vyspí tamhle ve&nbsp;Winetavern Street u&nbsp;Bronzové hlavy (oslovený si&nbsp;přitom matně vzpomněl na&nbsp;otce Bacona). Taky hlad má, i&nbsp;když o&nbsp;tom slovem nemukl.</span></p>
          <p class="chunk" data-nb-ref-number="16" data-nb-words="213" data-nb-chars="1225"><span class="idea" data-nb-ref-number="16" id="idea16" data-nb-words="213" data-nb-chars="1225">Opakovalo se&nbsp;to&nbsp;pomalu noc co&nbsp;noc, a&nbsp;přece Štěpán, dobře věda, že&nbsp;se&nbsp;Corleyově zbrusu nové povídačce stejného kalibru jako ty&nbsp;druhé nedá moc věřit, podlehl lepším citům. Jenže <em>haud ignarus malorum miseris succurrere disco_</em>[288]_<a href="./resources/undefined"></a> atd., jak praví latinský básník, a&nbsp;zejména proto, že&nbsp;naštěstí hned po&nbsp;polovině měsíce bral vždy šestnáctého čili zrovna ten den v&nbsp;měsíci, třebaže notná část jistiny už&nbsp;přišla nazmar, Corley si&nbsp;nedal vymluvit, a&nbsp;to&nbsp;bylo na&nbsp;tom nejpodařenější, že&nbsp;Štěpán tone v&nbsp;blahobytu, a&nbsp;rozdávat nuzným, to&nbsp;že&nbsp;je&nbsp;pro něho hračka – a&nbsp;zatím. Nicméně sáhl do&nbsp;kapsy, ne&nbsp;že&nbsp;by&nbsp;tam hledal něco k&nbsp;snědku, jen ho&nbsp;napadlo půjčit mu&nbsp;asi tak šilink, aby se&nbsp;aspoň pokusil sehnat něco pořádného k&nbsp;jídlu. K&nbsp;ničemu to&nbsp;nevedlo, k&nbsp;svému smutku zjistil, že&nbsp;mu&nbsp;peníze chybějí. Nahmatal jen pár polámaných sucharů. Urputně se&nbsp;upamatovával, jestli je&nbsp;neztratil, což se&nbsp;mohlo lehce stát, nebo někde nezapomněl, v&nbsp;tom případě to&nbsp;příjemná vyhlídka nebyla, právě naopak. Byl tak zmožen, že&nbsp;se&nbsp;do&nbsp;důkladné prohlídky nepustil, leč při vzpomínání na&nbsp;suchary mu&nbsp;trochu v&nbsp;hlavě svitlo. Od&nbsp;koho je&nbsp;vlastně dostal a&nbsp;kde, nebo si&nbsp;je&nbsp;snad koupil? V&nbsp;další kapse přece jen na&nbsp;něco kápl, potmě tušil, že&nbsp;jsou to&nbsp;penny, ale ukázalo se, že&nbsp;se&nbsp;spletl.</span></p>
          <p class="chunk" data-nb-ref-number="17" data-nb-words="9" data-nb-chars="55"><span class="idea" data-nb-ref-number="17" id="idea17" data-nb-words="9" data-nb-chars="55">– Vždyť jsou to, člověče, půlkoruny, opravil ho&nbsp;Corley.</span></p>
          <p class="chunk" data-nb-ref-number="18" data-nb-words="9" data-nb-chars="46"><span class="idea" data-nb-ref-number="18" id="idea18" data-nb-words="9" data-nb-chars="46">A&nbsp;ony to&nbsp;opravdu byly. Jednu mu&nbsp;Štěpán půjčil.</span></p>
          <p class="chunk" data-nb-ref-number="19" data-nb-words="84" data-nb-chars="473"><span class="idea" data-nb-ref-number="19" id="idea19" data-nb-words="84" data-nb-chars="473">– Děkuju, odvětil Corley. Jsi kavalír. Jednou ti&nbsp;ji&nbsp;vrátím. Kdopak to&nbsp;s&nbsp;tebou je? U&nbsp;Krvavého koně v&nbsp;Camden Street jsem ho&nbsp;párkrát zahlédl s&nbsp;tím reklamníkem Boylanem. Mohl bys za&nbsp;mě&nbsp;ztratit slovo, aby mě&nbsp;tam vzali. Klidně bych, člověče, třeba reklamy nosil, jenže holka z&nbsp;jejich kanceláře mi&nbsp;řekla, že&nbsp;mají lidí dost na&nbsp;tři týdny dopředu. Hrome, u&nbsp;těch aby ses, člověče, předplatil, hotová opera Carla Rosy. Pendrek si&nbsp;z&nbsp;toho dělám, jen když mě&nbsp;někde vezmou třeba za&nbsp;metaře.</span></p>
          <p class="chunk" data-nb-ref-number="20" data-nb-words="67" data-nb-chars="388"><span class="idea" data-nb-ref-number="20" id="idea20" data-nb-words="67" data-nb-chars="388">Po&nbsp;půltřetím šilinku ho&nbsp;načuřenost trochu přešla, i&nbsp;vyprávěl Štěpánovi o&nbsp;jistém Bagsu Comiskym, on, Štěpán, prý ho&nbsp;zná jako účetního v&nbsp;lodních potřebách u&nbsp;Fullama, s&nbsp;O’Marou a&nbsp;s&nbsp;nějakým koktavým mrňousem, jmenoval se&nbsp;Tighe, prý chodíval do&nbsp;zadního lokálu k&nbsp;Naglovi. No, a&nbsp;toho předevčírem v&nbsp;noci čapli a&nbsp;napařili mu&nbsp;deset šilinků za&nbsp;to, že&nbsp;se&nbsp;opil a&nbsp;povykoval a&nbsp;nechtěl jít se&nbsp;strážníkem.</span></p>
          <p class="chunk" data-nb-ref-number="21" data-nb-words="164" data-nb-chars="1001"><span class="idea" data-nb-ref-number="21" id="idea21" data-nb-words="164" data-nb-chars="1001">Pan Bloom se&nbsp;zatím poblíž dlažebních kostek motal kolem koksového košíku před strážní budkou městského hlídače, ten, jinak dříč, pokud Dublin spal, zřejmě si&nbsp;na&nbsp;vlastní vrub zchrupl. Chvílemi maně zatékal pohledem k&nbsp;Štěpánovu ne&nbsp;zrovna bezúhonně oděnému společníkovi, odněkud by&nbsp;měl toho velmože znát, odkud, to&nbsp;s&nbsp;jistotou říci nemohl, a&nbsp;odkdy, o&nbsp;tom už&nbsp;teprve neměl tušení. Byl to&nbsp;tvor rozšafný, jemuž se&nbsp;bystrým postřehem hned tak někdo nevyrovnal, a&nbsp;tak si&nbsp;také všiml jeho děravého klobouku a&nbsp;vůbec ošuntělého oblečení, nasvědčujícího trvalé nouzi. Nejspíš z&nbsp;něho tyje, už&nbsp;je&nbsp;to&nbsp;tak, že&nbsp;kdekdo ždímá souseda, ten zas jiného, je&nbsp;to, možno říci, peklo stále pekelnější, když na&nbsp;to&nbsp;přijde, jestli se&nbsp;takový pobuda jednou neoctne na&nbsp;lavici obžalovaných a&nbsp;nebude odsouzen do&nbsp;káznice, ať&nbsp;už&nbsp;s&nbsp;možností peněžitého trestu, nebo bez možnosti peněžitého trestu, bude to&nbsp;náramně <em>rara avis_</em>[289]_<a href="./resources/undefined"></a><em>.</em> Patří k&nbsp;tomu věru notná dávka drzosti obtěžovat lidi v&nbsp;takovou noční, či&nbsp;spíše ranní dobu. Co&nbsp;je&nbsp;moc, to&nbsp;je&nbsp;moc.</span></p>
          <p class="chunk" data-nb-ref-number="22" data-nb-words="29" data-nb-chars="179"><span class="idea" data-nb-ref-number="22" id="idea22" data-nb-words="29" data-nb-chars="179">Rozešli se&nbsp;a&nbsp;Štěpán se&nbsp;vrátil k&nbsp;panu Bloomovi, ten zkušeným okem (jak by&nbsp;ne) hned postřehl, že&nbsp;na&nbsp;příživníkovo lichometnictví nalítl. Mluvě o&nbsp;tomto setkání, řekl (rozuměj Štěpán):</span></p>
          <p class="chunk" data-nb-ref-number="23" data-nb-words="20" data-nb-chars="126"><span class="idea" data-nb-ref-number="23" id="idea23" data-nb-words="20" data-nb-chars="126">– Je&nbsp;na&nbsp;huntě. Prosil mě, ať&nbsp;vás poprosím, jestli byste nějakého plakátníka, Boylana, nepoprosil, aby ho&nbsp;nechal nosit reklamy.</span></p>
          <p class="chunk" data-nb-ref-number="24" data-nb-words="31" data-nb-chars="217"><span class="idea" data-nb-ref-number="24" id="idea24" data-nb-words="31" data-nb-chars="217">Pan Bloom očividně jevil o&nbsp;toto sdělení pramalý zájem, na&nbsp;půl vteřiny se&nbsp;zadíval ke&nbsp;korečkovému, nejspíš poškozenému bagru, honosícímu se&nbsp;proslulým jménem Eblana, zakotvenému u&nbsp;Celního nábřeží, načež vyhýbavě pronesl:</span></p>
          <p class="chunk" data-nb-ref-number="25" data-nb-words="29" data-nb-chars="156"><span class="idea" data-nb-ref-number="25" id="idea25" data-nb-words="29" data-nb-chars="156">– Každému prý hrají chvilku. Když už&nbsp;o&nbsp;něm mluvíte, nějak mi&nbsp;byl povědomý. Ale to&nbsp;zatím nechme být, o&nbsp;kolikpak jste chudší, zeptal se, že&nbsp;jsem tak všetečný.</span></p>
          <p class="chunk" data-nb-ref-number="26" data-nb-words="12" data-nb-chars="72"><span class="idea" data-nb-ref-number="26" id="idea26" data-nb-words="12" data-nb-chars="72">– O&nbsp;půlkorunu, odvětil Štěpán. Však to&nbsp;potřebuje, má-li se&nbsp;někde vyspat.</span></p>
          <p class="chunk" data-nb-ref-number="27" data-nb-words="91" data-nb-chars="507"><span class="idea" data-nb-ref-number="27" id="idea27" data-nb-words="91" data-nb-chars="507">– Potřebuje, vyhrkl pan Bloom a&nbsp;nijak se&nbsp;tomuto sdělení nedivil, beru to&nbsp;na&nbsp;vědomí, a&nbsp;že&nbsp;to&nbsp;potřebuje v&nbsp;jednom kuse, za&nbsp;to&nbsp;ručím. Každý podle svých potřeb a&nbsp;každému podle jeho skutků. Když už&nbsp;o&nbsp;tom vůbec mluvím, dodal s&nbsp;úsměvem, kdepak se&nbsp;vy&nbsp;vyspíte? Abyste se&nbsp;pustil pěšky do&nbsp;Sandycovu, je&nbsp;vyloučeno, a&nbsp;i&nbsp;kdybyste se&nbsp;tam pustil, po&nbsp;tom, co&nbsp;se&nbsp;stalo na&nbsp;nádraží Westland Row, dovnitř se&nbsp;nedostanete. Zbytečně byste se&nbsp;tam trmácel. Diktovat vám, to&nbsp;si&nbsp;vůbec netroufám, ale pročpak jste opustil dům otce svého?</span></p>
          <p class="chunk" data-nb-ref-number="28" data-nb-words="6" data-nb-chars="45"><span class="idea" data-nb-ref-number="28" id="idea28" data-nb-words="6" data-nb-chars="45">– Hledat neštěstí, zazněla Štěpánova odpověď.</span></p>
          <p class="chunk" data-nb-ref-number="29" data-nb-words="31" data-nb-chars="188"><span class="idea" data-nb-ref-number="29" id="idea29" data-nb-words="31" data-nb-chars="188">– S&nbsp;vaším váženým panem otcem jsem se&nbsp;setkal nedávno, opáčil diplomaticky pan Bloom. Vlastně dnes, nebo přesně vzato včera. Kdepak teď bydlí? Z&nbsp;jeho řeči jsem vyrozuměl, že&nbsp;se&nbsp;přestěhoval.</span></p>
          <p class="chunk" data-nb-ref-number="30" data-nb-words="9" data-nb-chars="60"><span class="idea" data-nb-ref-number="30" id="idea30" data-nb-words="9" data-nb-chars="60">– Někde v&nbsp;Dublině, myslím, odpověděl lhostejně Štěpán. Proč?</span></p>
          <p class="chunk" data-nb-ref-number="31" data-nb-words="76" data-nb-chars="466"><span class="idea" data-nb-ref-number="31" id="idea31" data-nb-words="76" data-nb-chars="466">– V&nbsp;nejednom směru znamenitý člověk, řekl o&nbsp;starším panu Dedalovi pan Bloom, a&nbsp;rozený <em>raconteur_</em>[290]_<a href="./resources/undefined"></a><em>,</em> jakých je&nbsp;málo. Je&nbsp;na&nbsp;vás právem pyšný. Co&nbsp;abyste se&nbsp;k&nbsp;němu vrátil, řekl nazdařbůh a&nbsp;stále měl před sebou nepříjemný výstup na&nbsp;konečném nádraží Westland Row, ti&nbsp;dva, totiž Mulligan a&nbsp;jeho známý, anglický turista, kteří nakonec na&nbsp;třetího společníka vyzráli, zřejmě se&nbsp;vynasnažili, jako by&nbsp;jim celé to&nbsp;zatrolené nádraží patřilo, vzít v&nbsp;tom randálu Štěpánovi roha.</span></p>
          <p class="chunk" data-nb-ref-number="32" data-nb-words="108" data-nb-chars="638"><span class="idea" data-nb-ref-number="32" id="idea32" data-nb-words="108" data-nb-chars="638">Jeho nápad však zůstal bez odpovědi. Štěpán si&nbsp;totiž v&nbsp;duchu usilovně vyvolával obraz naposled spatřeného krbu, jak tam v&nbsp;koutku u&nbsp;ohně, vlasy rozpuštěny, sedí Dilly, čeká, až&nbsp;se&nbsp;v&nbsp;kotlíku zašlém od&nbsp;sazí uvaří řídký nápoj z&nbsp;trinidadských kakaových skořápek, a&nbsp;místo mléka si&nbsp;ho&nbsp;pak s&nbsp;ním vypije spolu s&nbsp;ovesným odvarem po&nbsp;pátečním slanečku dva za&nbsp;penny a&nbsp;k&nbsp;tomu po&nbsp;vejci pro Maggy, Boody a&nbsp;Katey, na&nbsp;čtvrtce balicího papíru pod mandlem zatím kočka chroustá hromádku vaječných skořápek a&nbsp;opečených rybích hlav a&nbsp;kostí podle třetího církevního přikázání v&nbsp;stanovené dny půst a&nbsp;újmu zachovávati, byl totiž kvartál či&nbsp;kvatembr nebo tak nějak.</span></p>
          <p class="chunk" data-nb-ref-number="33" data-nb-words="71" data-nb-chars="412"><span class="idea" data-nb-ref-number="33" id="idea33" data-nb-words="71" data-nb-chars="412">– Ba&nbsp;ne, opakoval pan Bloom, být vámi, toho rozverného kumpána, který srší samým humorem, doktora Mulligana, bych si&nbsp;za&nbsp;vůdce, filozofa a&nbsp;přítele nebral. Ten je&nbsp;všemi mastmi mazaný, ale co&nbsp;to&nbsp;je&nbsp;utahovat si&nbsp;opasek, to&nbsp;si&nbsp;ani představit neumí. Na&nbsp;rozdíl ode mě&nbsp;jste si&nbsp;toho ovšem moc nevšímal, ale nic by&nbsp;mě&nbsp;nepřekvapilo, kdybych zjistil, že&nbsp;vám do&nbsp;pití záludně nasypali špetku tabáku nebo nějaké jiné narkotikum.</span></p>
          <p class="chunk" data-nb-ref-number="34" data-nb-words="112" data-nb-chars="666"><span class="idea" data-nb-ref-number="34" id="idea34" data-nb-words="112" data-nb-chars="666">Jinak ovšem z&nbsp;toho, co&nbsp;slyšel, soudí, že&nbsp;je&nbsp;dr. Mulligan všestranně šikovný člověk, který nezůstává jen při medicíně, že&nbsp;se&nbsp;v&nbsp;svém oboru zdárně uplatňuje, a&nbsp;lze-li věřit pověstem, vypadá to, že&nbsp;co&nbsp;nevidět mu&nbsp;bude klientela utěšeně vzkvétat a&nbsp;jako vyhledávanému lékaři se&nbsp;mu&nbsp;honoráře jen pohrnou, k&nbsp;svému odbornictví pak bude mít ještě navíc to, že&nbsp;umělým dýcháním a&nbsp;takzvanou první pomocí v&nbsp;Skerries nebo snad v&nbsp;Malahidu od&nbsp;jisté smrti zachránil jednoho tonoucího, byl to, to&nbsp;se&nbsp;musí uznat, husarský kousek nejvýš chvályhodný, a&nbsp;tak, upřímně řečeno, marně se&nbsp;on, pan Bloom, domýšlí, co&nbsp;měl u&nbsp;všech všudy za&nbsp;lubem, snad to&nbsp;provedl z&nbsp;čiré zlomyslnosti nebo řevnivosti.</span></p>
          <p class="chunk" data-nb-ref-number="35" data-nb-words="16" data-nb-chars="76"><span class="idea" data-nb-ref-number="35" id="idea35" data-nb-words="16" data-nb-chars="76">– Snad mu&nbsp;šlo jen o&nbsp;jedno, totiž jak se&nbsp;říká, lézt vám do&nbsp;svědomí, nadhodil.</span></p>
          <p class="chunk" data-nb-ref-number="36" data-nb-words="72" data-nb-chars="485"><span class="idea" data-nb-ref-number="36" id="idea36" data-nb-words="72" data-nb-chars="485">Ostražitý pohled, zpola úzkostný, zpola zvědavý, nádavkem ještě přívětivý, jaký vrhl na&nbsp;Štěpánovy zatím chmurné rysy, nevnesl nijakou záplavu světla, ba&nbsp;vlastně vůbec žádné světlo do&nbsp;otázky, jestli se&nbsp;dal podle několika utroušených sklíčených poznámek škaredě opít, nebo to&nbsp;naopak prokoukl a&nbsp;proč, nejlíp to&nbsp;věděl on&nbsp;sám, to&nbsp;nechal dojít až… Tak působívá na&nbsp;člověka krutá chudoba, a&nbsp;jak správně vytušil, při všech svých vynikajících pedagogických schopnostech s&nbsp;penězi nějak nevychází.</span></p>
          <p class="chunk" data-nb-ref-number="37" data-nb-words="31" data-nb-chars="208"><span class="idea" data-nb-ref-number="37" id="idea37" data-nb-words="31" data-nb-chars="208">Vedle pánského záchodku zahlédl zmrzlinářský vozík, kolem něhož v&nbsp;nakvašené hádce hlouček podle všeho Taliánů svou hbitou mluvou nadmíru bodře ze&nbsp;sebe chrlil břitké výrazy, o&nbsp;něčem se&nbsp;totiž nemohli dohodnout.</span></p>
          <p class="chunk" data-nb-ref-number="38" data-nb-words="12" data-nb-chars="67"><span class="idea" data-nb-ref-number="38" id="idea38" data-nb-words="12" data-nb-chars="67">– <em>Puttana madonna, que ci&nbsp;dia i&nbsp;quattrini! Ho&nbsp;raggione? Culo rotto!</em></span></p>
          <p class="chunk" data-nb-ref-number="39" data-nb-words="5" data-nb-chars="34"><span class="idea" data-nb-ref-number="39" id="idea39" data-nb-words="5" data-nb-chars="34">– <em>Intendiamoci. Mezzo sovrano più…</em></span></p>
          <p class="chunk" data-nb-ref-number="40" data-nb-words="4" data-nb-chars="17"><span class="idea" data-nb-ref-number="40" id="idea40" data-nb-words="4" data-nb-chars="17">– <em>Dice lui, però.</em></span></p>
          <p class="chunk" data-nb-ref-number="41" data-nb-words="4" data-nb-chars="27"><span class="idea" data-nb-ref-number="41" id="idea41" data-nb-words="4" data-nb-chars="27">– <em>Farabutto! Mortacci suoi!</em></span></p>
          <p class="chunk" data-nb-ref-number="42" data-nb-words="95" data-nb-chars="592"><span class="idea" data-nb-ref-number="42" id="idea42" data-nb-words="95" data-nb-chars="592">Pan Bloom vstoupil se&nbsp;Štěpánem do&nbsp;drožkářské boudy, nehonosné dřevěné chalupy, jestli tam dřív vůbec někdy vkročil, tak jen zřídka; předem mu&nbsp;něco šeptem naznačil o&nbsp;majiteli, prý je&nbsp;to&nbsp;kdysi pověstný Odřikoza Fitzharris, Nezdolný, ačkoliv jak to&nbsp;s&nbsp;ním doopravdy bylo, za&nbsp;to&nbsp;neručí, třeba na&nbsp;tom není zbla pravdy. Za&nbsp;chvíli se&nbsp;už&nbsp;naši dva noční ptáci nenápadně uvelebili v&nbsp;koutku, upřenými pohledy je&nbsp;tam přivítala nemálo strakatá směs poběhlíků a&nbsp;tuláků a&nbsp;jiných nepodárků rodu <em>homo,</em> zabraných do&nbsp;jídla a&nbsp;pití, zpestřeného hovorem, k&nbsp;němuž jim zřejmě posloužili za&nbsp;předmět neskrývaného zájmu.</span></p>
          <p class="chunk" data-nb-ref-number="43" data-nb-words="23" data-nb-chars="133"><span class="idea" data-nb-ref-number="43" id="idea43" data-nb-words="23" data-nb-chars="133">– K&nbsp;šálku kávy, případně prohodil pan Bloom, aby řeč nestála, měl byste si, tak se&nbsp;mi&nbsp;zdá, přikousnout něco hutnějšího, třeba housku.</span></p>
          <p class="chunk" data-nb-ref-number="44" data-nb-words="46" data-nb-chars="322"><span class="idea" data-nb-ref-number="44" id="idea44" data-nb-words="46" data-nb-chars="322">S&nbsp;charakteristickou <em>sang-froid_</em>[291]_<a href="./resources/undefined"></a> pak bez meškání tyto poživatiny klidně objednal. Po&nbsp;letmém prozpytování drožkářští a&nbsp;nakladačští <em>hoi polloi</em> od&nbsp;nich odvrátili oči, jen nějaký ryšavobradý mazavka, který měl taky kus vlasů ryšavých, nejspíš námořník, ještě si&nbsp;je&nbsp;notnou chvíli měřil, než svůj úchvat přenesl na&nbsp;podlahu.</span></p>
          <p class="chunk" data-nb-ref-number="45" data-nb-words="31" data-nb-chars="206"><span class="idea" data-nb-ref-number="45" id="idea45" data-nb-words="31" data-nb-chars="206">Využívaje práva volného projevu, pan Bloom, jazyka těch hašteřivců obstojně znalý, ač&nbsp;jinak na&nbsp;slově <em>voglio</em> ztroskotal, dost hlasitě o&nbsp;líté pouliční bitvě, dosud v&nbsp;plné síle řádící, svému chráněnci podotkl:</span></p>
          <p class="chunk" data-nb-ref-number="46" data-nb-words="20" data-nb-chars="124"><span class="idea" data-nb-ref-number="46" id="idea46" data-nb-words="20" data-nb-chars="124">– Krásný jazyk. Myslím na&nbsp;zpěv. Proč v&nbsp;tom jazyce nepíšete verše? <em>Bella poetria.</em> Taková melodická a&nbsp;sytá. <em>Belladonna voglio.</em></span></p>
          <p class="chunk" data-nb-ref-number="47" data-nb-words="9" data-nb-chars="71"><span class="idea" data-nb-ref-number="47" id="idea47" data-nb-words="9" data-nb-chars="71">Štěpán, zmořený smrtelnou únavou, mermomocí, leč marně zkoušel zívnout.</span></p>
          <p class="chunk" data-nb-ref-number="48" data-nb-words="11" data-nb-chars="54"><span class="idea" data-nb-ref-number="48" id="idea48" data-nb-words="11" data-nb-chars="54">– Slonici by&nbsp;z&nbsp;ní&nbsp;ucho zalehlo. Hašteřili se&nbsp;o&nbsp;peníze.</span></p>
          <p class="chunk" data-nb-ref-number="49" data-nb-words="36" data-nb-chars="166"><span class="idea" data-nb-ref-number="49" id="idea49" data-nb-words="36" data-nb-chars="166">– Vážně? zeptal se&nbsp;Bloom. Toť se&nbsp;ví, dodal zamyšleně a&nbsp;v&nbsp;duchu si&nbsp;řekl, že&nbsp;jazyků je&nbsp;stejně až&nbsp;moc a&nbsp;že&nbsp;je&nbsp;to&nbsp;snad jen tou jižní nádherou, do&nbsp;níž je&nbsp;ten jazyk vsazen.</span></p>
          <p class="chunk" data-nb-ref-number="50" data-nb-words="73" data-nb-chars="424"><span class="idea" data-nb-ref-number="50" id="idea50" data-nb-words="73" data-nb-chars="424">Za&nbsp;tohoto <em>tête-à-tête</em> postavil před ně&nbsp;majitel boudy na&nbsp;stůl kouřící vařící šálek vzácné hatlaniny zvané káva s&nbsp;předpotopní ukázkou housky aspoň podle vzhledu, načež se&nbsp;dal na&nbsp;ústup k&nbsp;šenku. Pan Bloom si&nbsp;umínil, že&nbsp;si&nbsp;ho&nbsp;důkladně prohlédne až&nbsp;potom, aby nevypadal jak… očima tedy Štěpána pobídl, ať&nbsp;se&nbsp;do&nbsp;toho pustí, a&nbsp;sám dělal hostitele a&nbsp;pokradmu mu&nbsp;kousek po&nbsp;kousku přistrkoval blíž šálek čehosi, co&nbsp;mělo platit za&nbsp;kávu.</span></p>
          <p class="chunk" data-nb-ref-number="51" data-nb-words="29" data-nb-chars="186"><span class="idea" data-nb-ref-number="51" id="idea51" data-nb-words="29" data-nb-chars="186">– Zvuky jsou šalebné, řekl po&nbsp;kratší chvíli Štěpán. Třeba jména Cicero, Cizrna, Napoleon, pan Dobrotisko, Ježíš, pan Pomajzl. Shakespearové byli tak běžní jako Murphyové. Co&nbsp;je&nbsp;po&nbsp;jméně?</span></p>
          <p class="chunk" data-nb-ref-number="52" data-nb-words="21" data-nb-chars="132"><span class="idea" data-nb-ref-number="52" id="idea52" data-nb-words="21" data-nb-chars="132">– Jistěže, bez nucení přisvědčil pan Bloom. Samozřejmě. My&nbsp;jsme si&nbsp;taky změnili jméno, dodal a&nbsp;přistrčil před něho takzvanou housku.</span></p>
          <p class="chunk" data-nb-ref-number="53" data-nb-words="18" data-nb-chars="115"><span class="idea" data-nb-ref-number="53" id="idea53" data-nb-words="18" data-nb-chars="115">Ryšavobradatý námořník, který oba příchozí nespouštěl z&nbsp;očí, se&nbsp;obořil na&nbsp;Štěpána, kterého si&nbsp;zvlášť vzal na&nbsp;mušku:</span></p>
          <p class="chunk" data-nb-ref-number="54" data-nb-words="5" data-nb-chars="25"><span class="idea" data-nb-ref-number="54" id="idea54" data-nb-words="5" data-nb-chars="25">– Jakpak vy&nbsp;se&nbsp;jmenujete?</span></p>
          <p class="chunk" data-nb-ref-number="55" data-nb-words="19" data-nb-chars="128"><span class="idea" data-nb-ref-number="55" id="idea55" data-nb-words="19" data-nb-chars="128">Bleskem šlápl pan Bloom společníkovi na&nbsp;botu, jenže Štěpán si&nbsp;tohoto horkého přitlačení z&nbsp;netušené strany nepovšiml a&nbsp;odpověděl:</span></p>
          <p class="chunk" data-nb-ref-number="56" data-nb-words="2" data-nb-chars="10"><span class="idea" data-nb-ref-number="56" id="idea56" data-nb-words="2" data-nb-chars="10">– Dedalus.</span></p>
          <p class="chunk" data-nb-ref-number="57" data-nb-words="15" data-nb-chars="110"><span class="idea" data-nb-ref-number="57" id="idea57" data-nb-words="15" data-nb-chars="110">Námořník na&nbsp;něho vejral ospalýma opuchlýma očima, zakalenýma od&nbsp;lihovin, hlavně od&nbsp;ředěného holandského džinu.</span></p>
          <p class="chunk" data-nb-ref-number="58" data-nb-words="5" data-nb-chars="24"><span class="idea" data-nb-ref-number="58" id="idea58" data-nb-words="5" data-nb-chars="24">– A&nbsp;Šimona Dedala znáte?</span></p>
          <p class="chunk" data-nb-ref-number="59" data-nb-words="5" data-nb-chars="26"><span class="idea" data-nb-ref-number="59" id="idea59" data-nb-words="5" data-nb-chars="26">– Z&nbsp;doslechu, řekl Štěpán.</span></p>
          <p class="chunk" data-nb-ref-number="60" data-nb-words="15" data-nb-chars="80"><span class="idea" data-nb-ref-number="60" id="idea60" data-nb-words="15" data-nb-chars="80">Vida, jak druzí natahují uši, pan Bloom v&nbsp;první chvíli nevěděl, co&nbsp;si&nbsp;má&nbsp;myslit.</span></p>
          <p class="chunk" data-nb-ref-number="61" data-nb-words="17" data-nb-chars="88"><span class="idea" data-nb-ref-number="61" id="idea61" data-nb-words="17" data-nb-chars="88">– Je&nbsp;to&nbsp;Ir, řekl chrabrý matróz a&nbsp;pořád tak vejral a&nbsp;pokyvoval hlavou. Každým coulem Ir.</span></p>
          <p class="chunk" data-nb-ref-number="62" data-nb-words="5" data-nb-chars="24"><span class="idea" data-nb-ref-number="62" id="idea62" data-nb-words="5" data-nb-chars="24">– Až&nbsp;moc, odsekl Štěpán.</span></p>
          <p class="chunk" data-nb-ref-number="63" data-nb-words="27" data-nb-chars="139"><span class="idea" data-nb-ref-number="63" id="idea63" data-nb-words="27" data-nb-chars="139">Pan Bloom, ten nevěděl, co&nbsp;si&nbsp;z&nbsp;toho má&nbsp;vybrat, a&nbsp;zrovna si&nbsp;říkal, jaký vztah asi, a&nbsp;tu&nbsp;námořník sám od&nbsp;sebe k&nbsp;návštěvníkům boudy prohodil:</span></p>
          <p class="chunk" data-nb-ref-number="64" data-nb-words="20" data-nb-chars="109"><span class="idea" data-nb-ref-number="64" id="idea64" data-nb-words="20" data-nb-chars="109">– Viděl jsem ho, jak na&nbsp;padesát yardů přes rameno sestřelil ze&nbsp;dvou lahví dvě vejce. Levou rukou, a&nbsp;nechybil.</span></p>
          <p class="chunk" data-nb-ref-number="65" data-nb-words="12" data-nb-chars="79"><span class="idea" data-nb-ref-number="65" id="idea65" data-nb-words="12" data-nb-chars="79">Přes jistou koktavost a&nbsp;neobratnost pohybů všemožně se&nbsp;jim to&nbsp;snažil vysvětlit.</span></p>
          <p class="chunk" data-nb-ref-number="66" data-nb-words="13" data-nb-chars="83"><span class="idea" data-nb-ref-number="66" id="idea66" data-nb-words="13" data-nb-chars="83">– Támhle láhev. Odměří padesát yardů. Na&nbsp;lahvích vejce. Přes rameno namíří. Zacílí.</span></p>
          <p class="chunk" data-nb-ref-number="67" data-nb-words="16" data-nb-chars="98"><span class="idea" data-nb-ref-number="67" id="idea67" data-nb-words="16" data-nb-chars="98">Pootočil se, pravé oko úplně zavřel, rysy zkřivil šikmo stranou a&nbsp;nepřívětivě se&nbsp;zahleděl do&nbsp;noci.</span></p>
          <p class="chunk" data-nb-ref-number="68" data-nb-words="4" data-nb-chars="20"><span class="idea" data-nb-ref-number="68" id="idea68" data-nb-words="4" data-nb-chars="20">– Bum, houkl jednou.</span></p>
          <p class="chunk" data-nb-ref-number="69" data-nb-words="15" data-nb-chars="96"><span class="idea" data-nb-ref-number="69" id="idea69" data-nb-words="15" data-nb-chars="96">Posluchači jeden vedle druhého čekali, kdy se&nbsp;ozve druhý výstřel, vždyť zbývá ještě jedno vejce.</span></p>
          <p class="chunk" data-nb-ref-number="70" data-nb-words="4" data-nb-chars="21"><span class="idea" data-nb-ref-number="70" id="idea70" data-nb-words="4" data-nb-chars="21">– Bum, houkl podruhé.</span></p>
          <p class="chunk" data-nb-ref-number="71" data-nb-words="8" data-nb-chars="50"><span class="idea" data-nb-ref-number="71" id="idea71" data-nb-words="8" data-nb-chars="50">Po&nbsp;zničení vejce pokývl, mrkl a&nbsp;krvelačně podotkl:</span></p>
          <p class="chunk" data-nb-ref-number="72" data-nb-words="13" data-nb-chars="74"><em><span class="idea" data-nb-ref-number="72" id="idea72" data-nb-words="7" data-nb-chars="38">– Střílet a&nbsp;zabíjet uměl Buffalo Bill,<br></span>
<span class="idea" data-nb-ref-number="73" id="idea73" data-nb-words="6" data-nb-chars="36">nikdy se&nbsp;nestalo, aby snad netrefil.</span></em></p>
          <p class="chunk" data-nb-ref-number="73" data-nb-words="24" data-nb-chars="144"><span class="idea" data-nb-ref-number="74" id="idea74" data-nb-words="24" data-nb-chars="144">Rozhostilo se&nbsp;ticho a&nbsp;tu&nbsp;si&nbsp;pan Bloom ohleduplně usmyslil zeptat se&nbsp;ho, jestli to&nbsp;bylo na&nbsp;nějakých střeleckých závodech, jaké pořádají v&nbsp;Bisley.</span></p>
          <p class="chunk" data-nb-ref-number="74" data-nb-words="6" data-nb-chars="33"><span class="idea" data-nb-ref-number="75" id="idea75" data-nb-words="6" data-nb-chars="33">– Jak prosím? zeptal se&nbsp;námořník.</span></p>
          <p class="chunk" data-nb-ref-number="75" data-nb-words="10" data-nb-chars="48"><span class="idea" data-nb-ref-number="76" id="idea76" data-nb-words="10" data-nb-chars="48">– Jak dávno to&nbsp;bylo? o&nbsp;vlásek necouvl pan Bloom.</span></p>
          <p class="chunk" data-nb-ref-number="76" data-nb-words="31" data-nb-chars="192"><span class="idea" data-nb-ref-number="77" id="idea77" data-nb-words="31" data-nb-chars="192">– Inu, odpověděl námořník, poněkud zjihlý tím, jak přišla kosa na&nbsp;kámen, bude to&nbsp;nějakých deset let. Jezdil po&nbsp;světě s&nbsp;Henglerovým královským cirkusem. Viděl jsem ho&nbsp;to&nbsp;provádět ve&nbsp;Stockholmu.</span></p>
          <p class="chunk" data-nb-ref-number="77" data-nb-words="7" data-nb-chars="45"><span class="idea" data-nb-ref-number="78" id="idea78" data-nb-words="7" data-nb-chars="45">– Zvláštní náhoda, špitl pan Bloom Štěpánovi.</span></p>
          <p class="chunk" data-nb-ref-number="78" data-nb-words="17" data-nb-chars="96"><span class="idea" data-nb-ref-number="79" id="idea79" data-nb-words="17" data-nb-chars="96">– Jmenuji se&nbsp;Murphy, mluvil dále námořník, W. B. Murphy z&nbsp;Carrigaloe. Jestlipak víte, kde to&nbsp;je?</span></p>
          <p class="chunk" data-nb-ref-number="79" data-nb-words="5" data-nb-chars="39"><span class="idea" data-nb-ref-number="80" id="idea80" data-nb-words="5" data-nb-chars="39">– Queenstowský přístav, odvětil Štěpán.</span></p>
          <p class="chunk" data-nb-ref-number="80" data-nb-words="40" data-nb-chars="216"><span class="idea" data-nb-ref-number="81" id="idea81" data-nb-words="40" data-nb-chars="216">– Správně, řekl námořník. Fort Camden a&nbsp;Fort Carlisle. Odtamtud pocházím. Mám tam ženušku. Čeká na&nbsp;mě, to&nbsp;vím. <em>Za Anglii, za&nbsp;vlast a&nbsp;krásku.</em> Je&nbsp;to&nbsp;má&nbsp;věrná manželka, sedm let jsem ji&nbsp;při tom plavení po&nbsp;světě neviděl.</span></p>
          <p class="chunk" data-nb-ref-number="81" data-nb-words="197" data-nb-chars="1160"><span class="idea" data-nb-ref-number="82" id="idea82" data-nb-words="197" data-nb-chars="1160">Jako nic si&nbsp;pan Bloom představil jeho vstup na&nbsp;scénu – matróz vyzrál na&nbsp;ďábelské moře a&nbsp;vrací se&nbsp;domů do&nbsp;chatrče u&nbsp;cesty – bezměsíčná deštivá noc. Za&nbsp;ženou přes celý svět. Na&nbsp;téma Alice Ben Boltové, Enocha Ardena a&nbsp;Rip van Winkla je&nbsp;spousta příběhů, ostatně jestlipak si&nbsp;tady někdo pamatuje Caoca O’Learyho, oblíbenou, přitom na&nbsp;přednes dost obtížnou deklamovánku o&nbsp;nešťastném Johnu Caseym, svým způsobem pravou básnickou perličku. Že&nbsp;by&nbsp;se&nbsp;vrátila nějaká zatoulaná, nepřítomnému nevímjak oddaná žena, o&nbsp;tom se&nbsp;nikdy nemluví. Obličej za&nbsp;oknem. Považte, jak ho&nbsp;ohromí, když se&nbsp;konečně octne u&nbsp;cíle a&nbsp;svitne mu&nbsp;strašlivá pravda, že&nbsp;je&nbsp;po&nbsp;lásce jeho drahé polovičky navždy veta. To&nbsp;ses mě&nbsp;nenadála, ale já&nbsp;jsem se&nbsp;nadobro vrátil a&nbsp;začnu znova. Tamhle u&nbsp;jednoho a&nbsp;téhož krbu sedí ona, slaměná vdova. Pokládá mě&nbsp;za&nbsp;nebožtíka. Mořskou kolébkou zkolébán. A&nbsp;on&nbsp;si&nbsp;tady bez kabátu sedí strýc Chubb nebo třeba Tomkin, hostinský od&nbsp;Koruny a&nbsp;kotvy, a&nbsp;baští hovězí plátek na&nbsp;cibuli. Pro tátu už&nbsp;není židle. Hú. Vichr! Na&nbsp;klíně nejnovější ratolest, pohrobka. Čkumčkumčkumprdum. Smiř se&nbsp;s&nbsp;nezbytím. Zatni zuby a&nbsp;mlč. Zůstávám v&nbsp;upřímné lásce Tvůj zhrzený manžel W. B. Murphy.</span></p>
          <p class="chunk" data-nb-ref-number="82" data-nb-words="8" data-nb-chars="66"><span class="idea" data-nb-ref-number="83" id="idea83" data-nb-words="8" data-nb-chars="66">Námořník (na Dubliňana zrovna nevypadal) požádal jednoho drožkáře:</span></p>
          <p class="chunk" data-nb-ref-number="83" data-nb-words="6" data-nb-chars="34"><span class="idea" data-nb-ref-number="84" id="idea84" data-nb-words="6" data-nb-chars="34">– Neměl byste náhodou nějaké bago?</span></p>
          <p class="chunk" data-nb-ref-number="84" data-nb-words="25" data-nb-chars="149"><span class="idea" data-nb-ref-number="85" id="idea85" data-nb-words="25" data-nb-chars="149">Oslovený drožkář náhodou žádné neměl, zato majitel vyndal z&nbsp;lepší kazajky, pověšené na&nbsp;hřebíku, skrutlík a&nbsp;ždanou věc si&nbsp;pak podávali z&nbsp;ruky do&nbsp;ruky.</span></p>
          <p class="chunk" data-nb-ref-number="85" data-nb-words="4" data-nb-chars="24"><span class="idea" data-nb-ref-number="86" id="idea86" data-nb-words="4" data-nb-chars="24">– Děkuju, řekl námořník.</span></p>
          <p class="chunk" data-nb-ref-number="86" data-nb-words="9" data-nb-chars="54"><span class="idea" data-nb-ref-number="87" id="idea87" data-nb-words="9" data-nb-chars="54">Strčil si&nbsp;žvanec do&nbsp;huby, zažmoulal a&nbsp;pomalu vykoktal:</span></p>
          <p class="chunk" data-nb-ref-number="87" data-nb-words="35" data-nb-chars="233"><span class="idea" data-nb-ref-number="88" id="idea88" data-nb-words="35" data-nb-chars="233">– Dojeli jsme sem v&nbsp;jedenáct dopoledne. Bridgewaterský trojstěžník <em>Rosevean</em> s&nbsp;nákladem cihel. Dal jsem se&nbsp;najmout, jen abych se&nbsp;sem přeplavil. Odpoledne jsem dostal výplatu. Tady mám opšit. Vidíte? W. B. Murphy, kvalifikovaný matróz.</span></p>
          <p class="chunk" data-nb-ref-number="88" data-nb-words="16" data-nb-chars="100"><span class="idea" data-nb-ref-number="89" id="idea89" data-nb-words="16" data-nb-chars="100">Na&nbsp;důkaz svého tvrzení vylovil z&nbsp;náprsní kapsy dost neúhledné přeložené lejstro a&nbsp;podal je&nbsp;sousedům.</span></p>
          <p class="chunk" data-nb-ref-number="89" data-nb-words="13" data-nb-chars="70"><span class="idea" data-nb-ref-number="90" id="idea90" data-nb-words="13" data-nb-chars="70">– To&nbsp;jste asi zhlédl pěkný lán světa, prohodil majitel, opřený o&nbsp;šenk.</span></p>
          <p class="chunk" data-nb-ref-number="90" data-nb-words="70" data-nb-chars="392"><span class="idea" data-nb-ref-number="91" id="idea91" data-nb-words="70" data-nb-chars="392">– Inu, zamyslil se&nbsp;námořník a&nbsp;odpověděl, co&nbsp;jsem se&nbsp;dal k&nbsp;maríně, něco jsem se&nbsp;najezdil. Byl jsem v&nbsp;Rudém moři. Byl jsem v&nbsp;Číně a&nbsp;v&nbsp;Severní Americe a&nbsp;Jižní Americe. Ledovců, těch bručounů, jsem viděl spoustu. Byl jsem ve&nbsp;Stockholmu a&nbsp;v&nbsp;Černém moři, v&nbsp;Dardanelách, velel nám kapitán Dalton, potápět loď ten čerchmant uměl jako málokdo. Viděl jsem Rusko. <em>Hospodi, pomiluj.</em> Tak se&nbsp;v&nbsp;Rusku modlí.</span></p>
          <p class="chunk" data-nb-ref-number="91" data-nb-words="10" data-nb-chars="68"><span class="idea" data-nb-ref-number="92" id="idea92" data-nb-words="10" data-nb-chars="68">– Všelico prapodivného jste viděl, jen nechte být, utrousil drožkář.</span></p>
          <p class="chunk" data-nb-ref-number="92" data-nb-words="20" data-nb-chars="124"><span class="idea" data-nb-ref-number="93" id="idea93" data-nb-words="20" data-nb-chars="124">– Inu, nahoře i&nbsp;dole jsem viděl prapodivné věci. Jakože baguju ten skrutlík, viděl jsem krokodýla, jak uhryzl kotevní patku.</span></p>
          <p class="chunk" data-nb-ref-number="93" data-nb-words="16" data-nb-chars="81"><span class="idea" data-nb-ref-number="94" id="idea94" data-nb-words="16" data-nb-chars="81">Vyndal z&nbsp;úst dužnatý žvanec, strčil si&nbsp;ho&nbsp;mezi zuby a&nbsp;vztekle se&nbsp;do&nbsp;něho zakousl.</span></p>
          <p class="chunk" data-nb-ref-number="94" data-nb-words="18" data-nb-chars="105"><span class="idea" data-nb-ref-number="95" id="idea95" data-nb-words="18" data-nb-chars="105">– Cvak! Takhle. V&nbsp;Peru jsem zas viděl lidožrouty, co&nbsp;pojídají mršiny a&nbsp;koňská játra. Koukněte. Tady jsou.</span></p>
          <p class="chunk" data-nb-ref-number="95" data-nb-words="24" data-nb-chars="139"><span class="idea" data-nb-ref-number="96" id="idea96" data-nb-words="24" data-nb-chars="139">Z&nbsp;náprsní kapsy, kde měl jakousi skrýši, vyšťoural pohlednici a&nbsp;šoupl ji&nbsp;dál po&nbsp;stole. Četlo se&nbsp;na&nbsp;ní: <em>Choza de&nbsp;Indios.<em></em>[292]</em><a href="./resources/undefined"></a> <em>Beni, Bolivia.</em></span></p>
          <p class="chunk" data-nb-ref-number="96" data-nb-words="31" data-nb-chars="216"><span class="idea" data-nb-ref-number="97" id="idea97" data-nb-words="31" data-nb-chars="216">Všichni upřeli pozornost na&nbsp;znázorněný výjev, na&nbsp;hlouček divošek v&nbsp;pruhovaných bederních rouškách, jak před proutěnými chatrčemi v&nbsp;hejnu nemluvňat (bylo jich tam dobrých dvacet) dřepí, mžourají, kojí, kaboní se, spí.</span></p>
          <p class="chunk" data-nb-ref-number="97" data-nb-words="34" data-nb-chars="199"><span class="idea" data-nb-ref-number="98" id="idea98" data-nb-words="34" data-nb-chars="199">– Celý boží den žvýkají koku, podotkl tlachavý mořský vlk. Žaludek mají jak struhadlo. Když už&nbsp;nemohou rodit, uřežou si&nbsp;cecky. Jen se&nbsp;koukněte na&nbsp;ty&nbsp;holořitky, jak jedí syrová játra z&nbsp;chcíplého koně.</span></p>
          <p class="chunk" data-nb-ref-number="98" data-nb-words="12" data-nb-chars="80"><span class="idea" data-nb-ref-number="99" id="idea99" data-nb-words="12" data-nb-chars="80">Deset minut, ne-li déle, si&nbsp;páni jelimánci se&nbsp;zájmem jeho pohlednici prohlíželi.</span></p>
          <p class="chunk" data-nb-ref-number="99" data-nb-words="11" data-nb-chars="60"><span class="idea" data-nb-ref-number="100" id="idea100" data-nb-words="11" data-nb-chars="60">– Jestlipak víte, čím se&nbsp;jim člověk ubrání? zeptal se&nbsp;bodře.</span></p>
          <p class="chunk" data-nb-ref-number="100" data-nb-words="9" data-nb-chars="55"><span class="idea" data-nb-ref-number="101" id="idea101" data-nb-words="9" data-nb-chars="55">Nikdo si&nbsp;netroufal něco povědět, zamžoural tedy a&nbsp;řekl:</span></p>
          <p class="chunk" data-nb-ref-number="101" data-nb-words="9" data-nb-chars="50"><span class="idea" data-nb-ref-number="102" id="idea102" data-nb-words="9" data-nb-chars="50">– Zrcadlem, toho se&nbsp;bojí jak čert kříže. Zrcadlem.</span></p>
          <p class="chunk" data-nb-ref-number="102" data-nb-words="408" data-nb-chars="2596"><span class="idea" data-nb-ref-number="103" id="idea103" data-nb-words="408" data-nb-chars="2596">Pan Bloom nedal na&nbsp;sobě znát překvapení, klidně pohlednici obrátil a&nbsp;přečetl si&nbsp;adresu i&nbsp;razítko, částečně smazané. Stálo tam: <em>Tarjeta postal.<em></em>[293]</em><a href="./resources/undefined"></a> <em>Seňor A. Boudin, Galeria Becche, Santiago, Chile.</em> Jinak, jak si&nbsp;všiml, žádné sdělení. Moc sice tomuto příšernému vyprávění nevěřil (a když na&nbsp;to&nbsp;přijde, ani tomu trefováni vajec navzdory Vilému Tellovi a&nbsp;v&nbsp;<em>Maritaně</em> vylíčené příhodě mezi Lazarillem a&nbsp;Donem Cesarem de&nbsp;Bazan, při níž střela prvního proléda druhému kloboukem), zjistiv pak, že&nbsp;se&nbsp;jeho jméno (ačli se&nbsp;ten, za&nbsp;koho se&nbsp;vydává po&nbsp;pokoutní změně totožnosti neplaví pod falešnou vlajkou) neshoduje se&nbsp;smyšleným adresátem lístku, zapochyboval o&nbsp;věrohodnosti našeho milého známého a&nbsp;zároveň si&nbsp;přitom vzpomněl, že&nbsp;už&nbsp;dávno pomýšlí na&nbsp;to, pustit se&nbsp;někdy ve&nbsp;středu nebo v&nbsp;sobotu delší cestou po&nbsp;moři do&nbsp;Londýna, nějak zvlášť důkladně a&nbsp;vydatně zcestovalý nebyl, v&nbsp;hloubi duše byl sice rozený dobrodruh, leč osud tomu chtěl, že&nbsp;zůstal peciválem a&nbsp;dál než do&nbsp;Holyheadu se&nbsp;nedostal. Co&nbsp;se&nbsp;mu&nbsp;Martin Cunningham nasliboval, že&nbsp;mu&nbsp;přes Egana sežene volný lístek, ale pokaždé se&nbsp;to&nbsp;nějak setsakramentsky zašmodrchalo a&nbsp;nakonec z&nbsp;toho nic nebylo. Ale i&nbsp;když nakrásně pustí chlup, až&nbsp;nad tím Boydovi srdce zabolí, když na&nbsp;to&nbsp;má, tolik to&nbsp;zas nestojí, pár zlaťáků, vždyť do&nbsp;Mullingaru, kam se&nbsp;chystá zajet, stojí zpáteční lístek pět šilinků šest penny. Díky osvěžujícímu ozónu prospěje výlet zdraví a&nbsp;zvlášť člověku trpícímu na&nbsp;játra přinese požitek, až&nbsp;cestou zhlédne různá města, Plymouth, Falmouth, Southampton a&nbsp;jako vrchol všeho si&nbsp;dopřeje poučnou projížďku po&nbsp;pamětihodnostech naší slavné metropole, podívanou na&nbsp;náš moderní Babylón, bezpochyby hodně zvelebený, a&nbsp;obnoví dávnou známost s&nbsp;Towerem, s&nbsp;opatstvím, s&nbsp;parklaneským blahobytem. A&nbsp;ještě ho&nbsp;napadlo, že&nbsp;by&nbsp;vůbec nebylo špatné trochu se&nbsp;tam na&nbsp;místě porozhlédnout a&nbsp;pokusit se&nbsp;sjednat aranžmá na&nbsp;letní koncertní turné, které by&nbsp;zahrnovalo přední letoviska, Margate se&nbsp;společným koupáním mužů a&nbsp;žen a&nbsp;prvotřídní vodoléčebná a&nbsp;lázeňská města Eastbourne, Scarborough, Margate atd., krásný Bournemouth, lamanšské ostrovy a&nbsp;podobné skvosty, což by&nbsp;se&nbsp;náramně vyplatilo. Ovšem ne&nbsp;s&nbsp;nějakou narychlo sbubnovanou společností místních ochotnic ráže paní C. P. M’Coyové – půjč mi&nbsp;kufr a&nbsp;já&nbsp;ti&nbsp;pošlu vstupenku. Ba&nbsp;ne, něco extra, ansámbl samých irských hvězd, operní soubor Tweedy-Kvitko, vlastní řádná choť v&nbsp;úloze primadony, natruc souboru Elster Grimes a&nbsp;Moody-Manners, úplná hračka, úspěch zaručen, když se&nbsp;inzerce v&nbsp;místních novinách ujme nějaký šlejfíř, který se&nbsp;taky vyzná v&nbsp;zákulisí, tak se&nbsp;spojí praktické s&nbsp;užitečným. Ale kdo. V&nbsp;tom je&nbsp;háček.</span></p>
          <p class="chunk" data-nb-ref-number="103" data-nb-words="74" data-nb-chars="501"><span class="idea" data-nb-ref-number="104" id="idea104" data-nb-words="74" data-nb-chars="501">S&nbsp;určitostí to&nbsp;sice netvrdil, ale máme-li kráčet s&nbsp;dobou, tak ho&nbsp;napadlo, jaké široké pole se&nbsp;otvírá při otvírání nových cestovních tratí, <em>á propos</em> trati Fishguard-Rosslare, kterou, jak se&nbsp;proslýchá, už&nbsp;zase promrskává okolkovací úřad s&nbsp;obvyklou dávkou šimlovství a&nbsp;paprictví a&nbsp;zkostnatělosti a&nbsp;vůbec trulantství. Pro toho, kdo má&nbsp;v&nbsp;sobě kus ctižádosti a&nbsp;podnikavosti, naskýtá se&nbsp;tu&nbsp;vzácná příležitost uspokojit cestovní požadavky širokého obecenstva, normálního člověka, např. Brown, Robinson a&nbsp;spol.</span></p>
          <p class="chunk" data-nb-ref-number="104" data-nb-words="282" data-nb-chars="1812"><span class="idea" data-nb-ref-number="105" id="idea105" data-nb-words="282" data-nb-chars="1812">Je&nbsp;přímo politováníhodné a&nbsp;taky nesmyslné a&nbsp;pro naši do&nbsp;nebe vynášenou společnost ostudné, že&nbsp;člověk z&nbsp;ulice, když se&nbsp;potřebuje tělesně vzpružit, kvůli pár mizerným librám, ze&nbsp;světa, v&nbsp;němž žije, neuvidí trochu větší kus, co&nbsp;si&nbsp;mě&nbsp;ten moula vzal, pořád abych trčela v&nbsp;kukani. Dost nudy si, k&nbsp;čertu, užijí těch dobrých jedenáct měsíců a&nbsp;po&nbsp;lopotě velkoměstského živobytí si&nbsp;zaslouží radikální změnu prostředí nejlíp v&nbsp;létě, kdy je&nbsp;panímáma Příroda v&nbsp;plné parádě, připadají si&nbsp;pak div ne&nbsp;jako znovuzrození. Taky na&nbsp;našem rodném ostrově jsou znamenité rekreační možnosti, rozkošná omlazující lesní zákoutí, poskytující hojnost půvabů, jakož i&nbsp;vzpruh pro tělo, a&nbsp;v&nbsp;Dublině a&nbsp;kolem dokola v&nbsp;malebném okolí i&nbsp;v&nbsp;Poulaphouce, kam vede parní tramvaj, také dál od&nbsp;hlučícího davu, ve&nbsp;Wicklow, které právem slyne jako zahrada Irska, ideálním terénu pro starší cyklisty, ačli se&nbsp;nepokazí, a&nbsp;v&nbsp;donegalských pustinách, kde je, lze-li líčení věřit, <em>coup d’oeil_</em>[294]_<a href="./resources/undefined"></a> nadmíru velkolepý, třebaže vposledjmenovaná končina je&nbsp;těžko dostupná, takže se&nbsp;tam návštěvníci tolik nehrnou, jak by&nbsp;vzhledem k&nbsp;skýtaným přednostem měli, zato na&nbsp;Howth s&nbsp;dějinnými a&nbsp;jinými připomínkami, jako Hedvábný Thomas, Grace O’Malleyová, Jiří IV., s&nbsp;rododendrony několik set stop nad hladinou s&nbsp;oblibou vyhledávanými lidmi všech vrstev i&nbsp;stavů, zejména zjara, kdy mladíci láskou… třebaže při úmyslném i&nbsp;náhodném pádu z&nbsp;útesů, mimochodem zpravidla na&nbsp;levou nohu, odvádí značnou daň smrtelných úrazů, dojede se&nbsp;tam od&nbsp;Nelsonova sloupu za&nbsp;pouhé tři čtvrti hodiny. Vždyť moderní turistika je&nbsp;dosud takřka v&nbsp;plenkách a&nbsp;ubytování zcela nedostatečné. Jen tak z&nbsp;pouhé zvědavosti by&nbsp;stálo za&nbsp;to&nbsp;prozkoumat, jestli dopravní trať vytváří dopravní ruch, nebo obráceně dopravní ruch vytváří trať, nebo obojí dohromady. Obrátil pohlednici naruby a&nbsp;podal ji&nbsp;Štěpánovi:</span></p>
          <p class="chunk" data-nb-ref-number="105" data-nb-words="47" data-nb-chars="252"><span class="idea" data-nb-ref-number="106" id="idea106" data-nb-words="47" data-nb-chars="252">– Viděl jsem vám jednou nějakého Číňana, bájil nedostižný vypravěč, ten měl pilulky jako z&nbsp;kytu, dal je&nbsp;do&nbsp;vody, ony se&nbsp;rozvily a&nbsp;z&nbsp;každé bylo něco jiného. Z&nbsp;jedné loď, z&nbsp;druhé dům, z&nbsp;třetí květina. Krysu vám v&nbsp;polévce uvaří, dodal mlsně, takový Číňan.</span></p>
          <p class="chunk" data-nb-ref-number="106" data-nb-words="12" data-nb-chars="91"><span class="idea" data-nb-ref-number="107" id="idea107" data-nb-words="12" data-nb-chars="91">Snad si&nbsp;ten světoběžník všiml jejich nedůvěřivého výrazu, s&nbsp;dobrodružstvími však nepřestal.</span></p>
          <p class="chunk" data-nb-ref-number="107" data-nb-words="16" data-nb-chars="94"><span class="idea" data-nb-ref-number="108" id="idea108" data-nb-words="16" data-nb-chars="94">– V&nbsp;Terstu jsem zas viděl, jak jednoho člověka zabil nějaký Talián. Kudlou do&nbsp;zad. Takovouhle.</span></p>
          <p class="chunk" data-nb-ref-number="108" data-nb-words="16" data-nb-chars="94"><span class="idea" data-nb-ref-number="109" id="idea109" data-nb-words="16" data-nb-chars="94">Při řeči vytáhl nebezpečný zavírák, jako na&nbsp;něho dělaný, a&nbsp;podržel ho, jako když chce bodnout.</span></p>
          <p class="chunk" data-nb-ref-number="109" data-nb-words="36" data-nb-chars="183"><span class="idea" data-nb-ref-number="110" id="idea110" data-nb-words="36" data-nb-chars="183">– Dva pašeráci si&nbsp;tam v&nbsp;bordelu vyřizovali účty. Chlap se&nbsp;schoval za&nbsp;dveře a&nbsp;rozehnal se&nbsp;po&nbsp;něm. Takhle. <em>Připrav se, že&nbsp;předstoupíš před Boha.</em> Ryc! A&nbsp;už&nbsp;ji&nbsp;měl v&nbsp;zádech až&nbsp;po&nbsp;střenku.</span></p>
          <p class="chunk" data-nb-ref-number="110" data-nb-words="24" data-nb-chars="158"><span class="idea" data-nb-ref-number="111" id="idea111" data-nb-words="24" data-nb-chars="158">Ospale zatěkal tupým pohledem, jako by&nbsp;si&nbsp;zakazoval další otázky, kdyby snad na&nbsp;ně&nbsp;měli chuť. Pěkný kousek ocele, opakoval a&nbsp;vyzkoušel úžasné <em>stiletto_</em>[295]_<a href="./resources/undefined"></a><em>.</em></span></p>
          <p class="chunk" data-nb-ref-number="111" data-nb-words="26" data-nb-chars="165"><span class="idea" data-nb-ref-number="112" id="idea112" data-nb-words="26" data-nb-chars="165">Po&nbsp;tomto děsivém <em>denouement_</em>[296]_<a href="./resources/undefined"></a><em>,</em> které by&nbsp;nevímjak neohroženého přivedlo z&nbsp;míry, zavírák sklapl a&nbsp;jako dřív si&nbsp;šoupl zbraň do&nbsp;svého kabinetu hrůz, totiž do&nbsp;kapsy.</span></p>
          <p class="chunk" data-nb-ref-number="112" data-nb-words="28" data-nb-chars="166"><span class="idea" data-nb-ref-number="113" id="idea113" data-nb-words="28" data-nb-chars="166">– Na&nbsp;chladnou ocel jsou machři, za&nbsp;všechny se&nbsp;ozval někdo posazený v&nbsp;šeru. Však se&nbsp;taky říkalo, že&nbsp;vraždy Nezdolných v&nbsp;Parku spáchali cizinci, protože zabíjeli nožem.</span></p>
          <p class="chunk" data-nb-ref-number="113" data-nb-words="64" data-nb-chars="412"><span class="idea" data-nb-ref-number="114" id="idea114" data-nb-words="64" data-nb-chars="412">Po&nbsp;této poznámce, zřejmě pronesené z&nbsp;<em>blahé nevědomosti,_ pan Bloom a&nbsp;Štěpán každý po&nbsp;svém bezděky po&nbsp;sobě koukli, významně, leč v&nbsp;nábožném mlčení strohého <em>entre nous_</em>[297]</em><a href="./resources/undefined"></a><em>,</em> a&nbsp;pohledem zatěkali k&nbsp;Odřikozovi, jinak majiteli, jak z&nbsp;jakéhosi kotlíku stáčí nápoje. Jeho nevyzpytatelný obličej, umělecký výtvor v&nbsp;dokonalém provedení, vymykající se&nbsp;popisu, působil dojmem, že&nbsp;za&nbsp;mák nechápe, o&nbsp;čem je&nbsp;řeč. Divné, a&nbsp;jak.</span></p>
          <p class="chunk" data-nb-ref-number="114" data-nb-words="71" data-nb-chars="449"><span class="idea" data-nb-ref-number="115" id="idea115" data-nb-words="71" data-nb-chars="449">Rozhostilo se&nbsp;delší ticho. Jeden si&nbsp;na&nbsp;přeskáčku četl večerník pocákaný od&nbsp;kávy; druhý pohlednici s&nbsp;domorodci <em>choza de;</em> třetí zas námořníkův opšit. Pan Bloom, ten tonul v&nbsp;nyvém zadumání. Jako by&nbsp;to&nbsp;bylo včera, zmíněnou příhodu si&nbsp;jasně pamatoval, bylo to&nbsp;někdy před dvaceti lety, v&nbsp;době pozemkových bouří, obrazně řečeno jako hrom to&nbsp;zasáhlo celý kulturní svět, někdy začátkem osmdesátých let, přesně vzato v&nbsp;jednaosmdesátém, zrovna mu&nbsp;bylo patnáct.</span></p>
          <p class="chunk" data-nb-ref-number="115" data-nb-words="12" data-nb-chars="72"><span class="idea" data-nb-ref-number="116" id="idea116" data-nb-words="12" data-nb-chars="72">– Jářku, vašnosti, ozval se&nbsp;námořník. To&nbsp;lejstro bych rád dostal zpátky.</span></p>
          <p class="chunk" data-nb-ref-number="116" data-nb-words="8" data-nb-chars="43"><span class="idea" data-nb-ref-number="117" id="idea117" data-nb-words="8" data-nb-chars="43">Když se&nbsp;tak stalo, neomaleně po&nbsp;něm chňapl.</span></p>
          <p class="chunk" data-nb-ref-number="117" data-nb-words="10" data-nb-chars="58"><span class="idea" data-nb-ref-number="118" id="idea118" data-nb-words="10" data-nb-chars="58">– A&nbsp;Gibraltarskou skálu jste neviděl? zeptal se&nbsp;pan Bloom.</span></p>
          <p class="chunk" data-nb-ref-number="118" data-nb-words="13" data-nb-chars="78"><span class="idea" data-nb-ref-number="119" id="idea119" data-nb-words="13" data-nb-chars="78">Námořník se&nbsp;při žmoulání ušklíbl, mohlo to&nbsp;znamenat ano, bodejť, nebo také ne.</span></p>
          <p class="chunk" data-nb-ref-number="119" data-nb-words="41" data-nb-chars="236"><span class="idea" data-nb-ref-number="120" id="idea120" data-nb-words="41" data-nb-chars="236">– Jistě jste se&nbsp;tam taky zastavil, na&nbsp;tom cípu Evropy, řekl pan Bloom, spíš ano, pomyslil si&nbsp;a&nbsp;zadoufal, že&nbsp;mu&nbsp;ten pirát třeba nějakými vzpomínkami, jenže on&nbsp;nic, jenom chrchel na&nbsp;piliny vyplivl a&nbsp;s&nbsp;lhostejným opovržením zavrtěl hlavou.</span></p>
          <p class="chunk" data-nb-ref-number="120" data-nb-words="16" data-nb-chars="78"><span class="idea" data-nb-ref-number="121" id="idea121" data-nb-words="16" data-nb-chars="78">– V&nbsp;kterém roce to&nbsp;asi bylo? vpadl do&nbsp;toho pan Bloom. Na&nbsp;lodi se&nbsp;nepamatujete?</span></p>
          <p class="chunk" data-nb-ref-number="121" data-nb-words="18" data-nb-chars="95"><span class="idea" data-nb-ref-number="122" id="idea122" data-nb-words="18" data-nb-chars="95">– Mám těch mořských skal až&nbsp;po&nbsp;krk, řekl, a&nbsp;těch lodí a&nbsp;plachetníků. Furt samé nasolené hovězí.</span></p>
          <p class="chunk" data-nb-ref-number="122" data-nb-words="295" data-nb-chars="1754"><span class="idea" data-nb-ref-number="123" id="idea123" data-nb-words="295" data-nb-chars="1754">Zřejmě unaven, zmlkl. Vida, že&nbsp;víc už&nbsp;toho ze&nbsp;starého lišáka nevymámí, jal se&nbsp;tazatel bloumat nad obrovskými rozlohami vodstva na&nbsp;zeměkouli. Už&nbsp;to&nbsp;stačí, že&nbsp;jak z&nbsp;letmého pohledu na&nbsp;mapu vysvítá, pokrývají ji&nbsp;ze&nbsp;tří čtvrtin, a&nbsp;hned si&nbsp;člověk uvědomí, co&nbsp;to&nbsp;znamená vládnout nad vlnami. Nejedenkrát – nejméně tucetkrát si&nbsp;v&nbsp;Dollymountu poblíž Severního býka všiml stařičkého, nadobro opuštěného mořského vlka, jak tam na&nbsp;zídce u&nbsp;nevoňavého moře vysedává a&nbsp;nevšímavě civí na&nbsp;ně&nbsp;a&nbsp;ono na&nbsp;něho, a&nbsp;sní o&nbsp;nových hvozdech a&nbsp;pastvinách, jak někde někdo pěje. Pročpak asi, říkával si. Třeba se&nbsp;na&nbsp;vlastní pěst snažil odhalit tajemství, jak se&nbsp;trmácel až&nbsp;k&nbsp;protinožcům a&nbsp;bůhvíkam ještě po&nbsp;hladině i&nbsp;pod hladinou – ba&nbsp;ne, pod hladinou ne, a&nbsp;pokoušel osud. A&nbsp;ono to&nbsp;zatím, krk by&nbsp;na&nbsp;to&nbsp;vsadil, vůbec žádné tajemství není. Do&nbsp;podrobností netřeba zacházet, výmluvnou skutečností je&nbsp;však už&nbsp;samo moře s&nbsp;celou svou nádherou a&nbsp;podle přirozeného řádu nezbývá, než aby se&nbsp;po&nbsp;něm někdo plavil a&nbsp;nedbal opatrnosti, z&nbsp;čehož vysvítá, jak rádi lidé svalují všeliké břímě na&nbsp;jiného, patří sem pojem pekla a&nbsp;loterie a&nbsp;pojištění, ty&nbsp;se&nbsp;řídí stejnou zásadou, a&nbsp;když pro nic jiného, už&nbsp;proto je&nbsp;neděle záchranných člunů chvályhodné zařízení, jemuž by&nbsp;široká veřejnost po&nbsp;náležitém poučení, ať&nbsp;už&nbsp;vnitrozemská, či&nbsp;přímořská, jak která, měla být náležitě vděčná, rovněž přístavním správcům a&nbsp;pobřežním hlídkám, které bez ohledu na&nbsp;roční dobu musí nastoupit k&nbsp;lanoví a&nbsp;vrhnout se&nbsp;doprostřed živlů, jakmile povinnost povelí <em>Irsko se&nbsp;nadá, že&nbsp;každý muž</em> atd., a&nbsp;v&nbsp;zimním čase to&nbsp;bývá strašný nečas, to&nbsp;ani nemluvím o&nbsp;irských zakotvených majácích, jako je&nbsp;kishský a&nbsp;jiné, každou chvíli se&nbsp;mohou překotit, s&nbsp;dcerou tam kdysi při obeplouvání zažil moře náramně rozčechrané, ať&nbsp;nedím bouřlivé.</span></p>
          <p class="chunk" data-nb-ref-number="123" data-nb-words="84" data-nb-chars="469"><span class="idea" data-nb-ref-number="124" id="idea124" data-nb-words="84" data-nb-chars="469">– Na&nbsp;Pirátu se&nbsp;jednou plavil se&nbsp;mnou nějaký chlap, znovu se&nbsp;rozhovořil starý mořský vlk, sám pirát. Ten odešel na&nbsp;souš a&nbsp;za&nbsp;šest liber měsíčně nastoupil pohodlnou lokajskou službu. Tady ty&nbsp;kalhoty, co&nbsp;mám na&nbsp;sobě, jsou od&nbsp;něho, taky voskovanou dykytu mi&nbsp;dal a&nbsp;ten zavírák. Takové místo bych si&nbsp;dal líbit, holit a&nbsp;kartáčovat. Mám toho potloukání po&nbsp;krk. Teď zas mi&nbsp;syn Danny utekl na&nbsp;moře, matka mu&nbsp;sehnala místo v&nbsp;jednom corkském soukenictví, tam si&nbsp;mohl vydělat peněz.</span></p>
          <p class="chunk" data-nb-ref-number="124" data-nb-words="31" data-nb-chars="211"><span class="idea" data-nb-ref-number="125" id="idea125" data-nb-words="31" data-nb-chars="211">– Kolikpak je&nbsp;mu? zeptal se&nbsp;jeden posluchač, který mimochodem ze&nbsp;strany poněkud vypadal jako obecní písař Henry Campbell, uniklý hlodavým úředním starostem, nemytý, ošuntělý a&nbsp;nápadně pomalovaný na&nbsp;nosním šulku.</span></p>
          <p class="chunk" data-nb-ref-number="125" data-nb-words="15" data-nb-chars="81"><span class="idea" data-nb-ref-number="126" id="idea126" data-nb-words="15" data-nb-chars="81">– Inu, rozpačitě procedil námořník. Syn Danny? Tak se&nbsp;mi&nbsp;zdá, že&nbsp;mu&nbsp;bude osmnáct.</span></p>
          <p class="chunk" data-nb-ref-number="126" data-nb-words="26" data-nb-chars="165"><span class="idea" data-nb-ref-number="127" id="idea127" data-nb-words="26" data-nb-chars="165">Oběma rukama si&nbsp;pak skibereenský otec rozhrnul šedou nebo snad špinavou košili a&nbsp;poškrabal se&nbsp;na&nbsp;prsou, tuší tam měl vytetovaný obrázek, který měl znázorňovat kotvu.</span></p>
          <p class="chunk" data-nb-ref-number="127" data-nb-words="29" data-nb-chars="174"><span class="idea" data-nb-ref-number="128" id="idea128" data-nb-words="29" data-nb-chars="174">– Na&nbsp;té&nbsp;palandě v&nbsp;Bridgewateru měli breberky. Jistá věc. Zítra nebo pozítří se&nbsp;musím vydrbat. Nejhorší jsou ty&nbsp;černé. Vystát je&nbsp;nemohu, ty&nbsp;potvůrky. Krev by&nbsp;člověku vycucaly.</span></p>
          <p class="chunk" data-nb-ref-number="128" data-nb-words="28" data-nb-chars="186"><span class="idea" data-nb-ref-number="129" id="idea129" data-nb-words="28" data-nb-chars="186">Vida, jak mu&nbsp;všichni hledí na&nbsp;prsa, ochotně rozhrnul košili ještě víc, až&nbsp;nad věkovitým symbolem matrózského doufání i&nbsp;spočinutí zřetelně uviděli číslici 16 a&nbsp;profil pomračeného mladíka.</span></p>
          <p class="chunk" data-nb-ref-number="129" data-nb-words="28" data-nb-chars="176"><span class="idea" data-nb-ref-number="130" id="idea130" data-nb-words="28" data-nb-chars="176">– Tetování, vysvětloval vystavovatel. Udělané, když jsme v&nbsp;Černém moři před Oděsou leželi v&nbsp;bezvětří, kapitánem byl Dalton. Udělal mi&nbsp;je&nbsp;nějaký Antonio. Řek, tadyhle je&nbsp;on&nbsp;sám.</span></p>
          <p class="chunk" data-nb-ref-number="130" data-nb-words="12" data-nb-chars="61"><span class="idea" data-nb-ref-number="131" id="idea131" data-nb-words="12" data-nb-chars="61">– Moc to&nbsp;bolelo, když vám to&nbsp;dělal? zeptal se&nbsp;jeden námořník.</span></p>
          <p class="chunk" data-nb-ref-number="131" data-nb-words="12" data-nb-chars="66"><span class="idea" data-nb-ref-number="132" id="idea132" data-nb-words="12" data-nb-chars="66">Jenže ten výtečník si&nbsp;zatím pilně něco hledal v. Zamačkával či&nbsp;co…</span></p>
          <p class="chunk" data-nb-ref-number="132" data-nb-words="29" data-nb-chars="172"><span class="idea" data-nb-ref-number="133" id="idea133" data-nb-words="29" data-nb-chars="172">– Koukejte, řekl a&nbsp;ukázal jim Antonia. Tady je, jak nadává kormidelníkovi. A&nbsp;tady taky, dodal. Zase on, prstem si&nbsp;zmáčkl kůži, nějaký fortel, jak se&nbsp;řehtá jakési povídačce.</span></p>
          <p class="chunk" data-nb-ref-number="133" data-nb-words="23" data-nb-chars="151"><span class="idea" data-nb-ref-number="134" id="idea134" data-nb-words="23" data-nb-chars="151">A&nbsp;sinalý obličej mladíka jménem Antonio se&nbsp;opravdu nuceně usmíval a&nbsp;všichni se&nbsp;této podivnůstce upřímně obdivovali, ba&nbsp;i&nbsp;Odřikoza tentokrát natáhl krk.</span></p>
          <p class="chunk" data-nb-ref-number="134" data-nb-words="17" data-nb-chars="91"><span class="idea" data-nb-ref-number="135" id="idea135" data-nb-words="17" data-nb-chars="91">– Jojo, povzdychl námořník a&nbsp;shlédl na&nbsp;svá mužná prsa. Je&nbsp;po&nbsp;něm. Sežrali ho&nbsp;žraloci. Jojo.</span></p>
          <p class="chunk" data-nb-ref-number="135" data-nb-words="9" data-nb-chars="66"><span class="idea" data-nb-ref-number="136" id="idea136" data-nb-words="9" data-nb-chars="66">Pustil kůži, takže profil nabyl zas dřívějšího normálního vzhledu.</span></p>
          <p class="chunk" data-nb-ref-number="136" data-nb-words="7" data-nb-chars="47"><span class="idea" data-nb-ref-number="137" id="idea137" data-nb-words="7" data-nb-chars="47">– Pěkná prácička, řekl nějaký přístavní dělník.</span></p>
          <p class="chunk" data-nb-ref-number="137" data-nb-words="10" data-nb-chars="46"><span class="idea" data-nb-ref-number="138" id="idea138" data-nb-words="10" data-nb-chars="46">– A&nbsp;nač je&nbsp;ta&nbsp;číslice? zeptal se&nbsp;druhý pobuda.</span></p>
          <p class="chunk" data-nb-ref-number="138" data-nb-words="9" data-nb-chars="50"><span class="idea" data-nb-ref-number="139" id="idea139" data-nb-words="9" data-nb-chars="50">– To&nbsp;ho&nbsp;sežrali zaživa? zeptal se&nbsp;námořníka třetí.</span></p>
          <p class="chunk" data-nb-ref-number="139" data-nb-words="18" data-nb-chars="112"><span class="idea" data-nb-ref-number="140" id="idea140" data-nb-words="18" data-nb-chars="112">– Jojo, vzdychl zase jmenovaný vašnosta, tentokrát veseleji, a&nbsp;směrem k&nbsp;tazateli se&nbsp;nakonec pousmál. Byl to&nbsp;Řek.</span></p>
          <p class="chunk" data-nb-ref-number="140" data-nb-words="10" data-nb-chars="62"><span class="idea" data-nb-ref-number="141" id="idea141" data-nb-words="10" data-nb-chars="62">A&nbsp;s&nbsp;humorem vzhledem k&nbsp;jeho konci poněkud šibeničnickým dodal:</span></p>
          <p class="chunk" data-nb-ref-number="141" data-nb-words="12" data-nb-chars="52"><em><span class="idea" data-nb-ref-number="142" id="idea142" data-nb-words="7" data-nb-chars="26">– V&nbsp;tom je&nbsp;můj Tonda celý,<br></span>
<span class="idea" data-nb-ref-number="143" id="idea143" data-nb-words="5" data-nb-chars="26">nechal mě&nbsp;sedět na&nbsp;prdeli.</span></em></p>
          <p class="chunk" data-nb-ref-number="142" data-nb-words="110" data-nb-chars="666"><span class="idea" data-nb-ref-number="144" id="idea144" data-nb-words="110" data-nb-chars="666">Úkosem nakoukla dveřmi do&nbsp;boudy nějaká nalíčená a&nbsp;ztrhaná pouliční coura v&nbsp;černém slamáku, očividně slídící, jestli by&nbsp;tam něco netrhla. Nevěda, kam s&nbsp;očima, rázem se&nbsp;pan Bloom odvrátil, poplašený, leč naoko klidný, sebral ze&nbsp;stolu růžový list abbeystreetského plátku, který tam drožkář, ačli to&nbsp;byl drožkář, odložil, sebral ho&nbsp;a&nbsp;zahleděl se&nbsp;do&nbsp;novinové růžovosti, ale pročpak do&nbsp;růžovosti? Udělal to&nbsp;proto, že&nbsp;v&nbsp;tu&nbsp;chvíli uviděl za&nbsp;dveřmi týž obličej, který odpoledne zahlédl na&nbsp;Ormond Quay, totiž tu&nbsp;poloblbou ženštinu z&nbsp;ulice, která zná paničku v&nbsp;hnědém kostýmu, co&nbsp;s&nbsp;tebou žije (paní B.), a&nbsp;prosila, jestli by&nbsp;mu&nbsp;mohla vyprat. Proč vyprat, zní to&nbsp;nějak neurčitě.</span></p>
          <p class="chunk" data-nb-ref-number="143" data-nb-words="119" data-nb-chars="680"><span class="idea" data-nb-ref-number="145" id="idea145" data-nb-words="119" data-nb-chars="680">Vyprat. A&nbsp;přece mu&nbsp;upřímnost velí přiznat, že&nbsp;v&nbsp;Holles Street prával své ženě špinavé prádlo a&nbsp;ženy, ty&nbsp;zas svému muži ochotně perou obdobné prádlo, označené značkovacím inkoustem od&nbsp;firmy Bewley a&nbsp;Draper (tak si&nbsp;je&nbsp;ona označuje), když ho&nbsp;totiž mají opravdu rády. Kdo mě&nbsp;má&nbsp;rád, ten má&nbsp;rád i&nbsp;mou špinavou košili. Byl jak na&nbsp;trní a&nbsp;toužil být od&nbsp;té&nbsp;ženštiny co&nbsp;nejdál a&nbsp;velice se&nbsp;mu&nbsp;ulevilo, když jí&nbsp;majitel hrubě pokynul, ať&nbsp;se&nbsp;klidí. Za&nbsp;okrajem <em>Večerního telegrafu</em> letmo se&nbsp;za&nbsp;křídlem dveří mihl její obličej se&nbsp;skelně nepříčetným šklebem, nasvědčujícím tomu, že&nbsp;nemá všech pět pohromadě, pobavila se&nbsp;podívanou na&nbsp;hlouček očumující prsa kapitána Murphyho a&nbsp;v&nbsp;tu&nbsp;chvíli byla pryč.</span></p>
          <p class="chunk" data-nb-ref-number="144" data-nb-words="4" data-nb-chars="24"><span class="idea" data-nb-ref-number="146" id="idea146" data-nb-words="4" data-nb-chars="24">– Remunda, řekl majitel.</span></p>
          <p class="chunk" data-nb-ref-number="145" data-nb-words="51" data-nb-chars="310"><span class="idea" data-nb-ref-number="147" id="idea147" data-nb-words="51" data-nb-chars="310">– To&nbsp;mi&nbsp;nejde na&nbsp;rozum, prozradil Bloom Štěpánovi, jak lékařsky vzato může být taková ubožačka z&nbsp;Lockovy nemocnice, prolezlá chorobou, tak drzá a&nbsp;obtěžovat lidi, nebo jak střízlivý mužský, jen trochu dbalý zdraví. Nešťastnice! Nakonec ovšem nějaký chlap může za&nbsp;to, kde se&nbsp;octla. Ale ať&nbsp;to&nbsp;vzniklo z&nbsp;nevímčeho…</span></p>
          <p class="chunk" data-nb-ref-number="146" data-nb-words="10" data-nb-chars="54"><span class="idea" data-nb-ref-number="148" id="idea148" data-nb-words="10" data-nb-chars="54">Štěpán si&nbsp;jí&nbsp;vůbec nevšiml, jen pokrčil rameny a&nbsp;řekl:</span></p>
          <p class="chunk" data-nb-ref-number="147" data-nb-words="34" data-nb-chars="206"><span class="idea" data-nb-ref-number="149" id="idea149" data-nb-words="34" data-nb-chars="206">– V&nbsp;naší zemi prodávají lidé mnohem víc, než toho ona kdy měla, a&nbsp;vydělávají těžké prachy. Nebojte se&nbsp;těch, kteříž prodávají tělo, ale duše nemohou koupiti. Špatná obchodnice. Draho kupuje a&nbsp;lacino prodává.</span></p>
          <p class="chunk" data-nb-ref-number="148" data-nb-words="64" data-nb-chars="442"><span class="idea" data-nb-ref-number="150" id="idea150" data-nb-words="64" data-nb-chars="442">Starší z&nbsp;nich, vzdálený všeho staropanenství i&nbsp;stydlavosti, řekl, že&nbsp;by&nbsp;se&nbsp;měla <em>instanter_</em>[298]_<a href="./resources/undefined"></a> učinit přítrž té&nbsp;do&nbsp;nebe volající ostudě, že&nbsp;se&nbsp;to&nbsp;nutné zlo, totiž ženy této sorty (beze vší cimprlinské upejpavosti řečeno) neregistrují a&nbsp;příslušným úřadem lékařsky nekontrolují, oč&nbsp;on&nbsp;jakožto <em>paterfamilias_</em>[299]_<a href="./resources/undefined"></a> od&nbsp;prvopočátku neochvějně usiluje. Kdo se&nbsp;této věci ujme a&nbsp;důkladně na&nbsp;ni&nbsp;posvítí, prokáže všem zúčastněným nehynoucí dobrodiní.</span></p>
          <p class="chunk" data-nb-ref-number="149" data-nb-words="60" data-nb-chars="377"><span class="idea" data-nb-ref-number="151" id="idea151" data-nb-words="60" data-nb-chars="377">– Co&nbsp;se&nbsp;těla a&nbsp;duše týče, prohodil, vy&nbsp;jako dobrý katolík věříte v&nbsp;duši. Nebo chcete-li v&nbsp;inteligenci, v&nbsp;mozkovou mohutnost jako takovou, odlišnou od&nbsp;všelikého vnějšího předmětu, třeba stolu nebo tamhle toho šálku. Já&nbsp;v&nbsp;ni&nbsp;taky věřím, protože odborníci ji&nbsp;vysvětlují jakožto závity šedé hmoty. Jinak bychom se&nbsp;nikdy nedočkali takových objevů, jako je&nbsp;například rentgen. Věříte?</span></p>
          <p class="chunk" data-nb-ref-number="150" data-nb-words="16" data-nb-chars="104"><span class="idea" data-nb-ref-number="152" id="idea152" data-nb-words="16" data-nb-chars="104">Vehnán do&nbsp;úzkých, s&nbsp;nadlidským úsilím paměti se&nbsp;Štěpán snažil soustředit a&nbsp;rozpomenout, až&nbsp;nakonec řekl:</span></p>
          <p class="chunk" data-nb-ref-number="151" data-nb-words="48" data-nb-chars="307"><span class="idea" data-nb-ref-number="153" id="idea153" data-nb-words="48" data-nb-chars="307">– Spolehlivé prameny mi&nbsp;tvrdí, že&nbsp;je&nbsp;to&nbsp;látka prostá a&nbsp;neporušitelná. Pokud rozumím, byla by&nbsp;nesmrtelná, jenže ji&nbsp;může zničit První hybatel, Ten, jak se&nbsp;dovídám, klidně Své šprýmy dokáže rozhojnit ještě o&nbsp;tento, protože <em>corruptio per se_ a&nbsp;<em>corruptio per accidens_</em>[300]</em><a href="./resources/undefined"></a> se&nbsp;podle dvorní etikety nepřipouštějí.</span></p>
          <p class="chunk" data-nb-ref-number="152" data-nb-words="30" data-nb-chars="195"><span class="idea" data-nb-ref-number="154" id="idea154" data-nb-words="30" data-nb-chars="195">Obecné jádro této myšlenky pan Bloom přijal úplně za&nbsp;své, i&nbsp;když se&nbsp;její mystická subtilnost jeho pozemšťanskému rozumu poněkud vymykala, neodpustil si&nbsp;ovšem námitku ohledně prostá a&nbsp;hned opáčil:</span></p>
          <p class="chunk" data-nb-ref-number="153" data-nb-words="80" data-nb-chars="494"><span class="idea" data-nb-ref-number="155" id="idea155" data-nb-words="80" data-nb-chars="494">– Prostá? Podle mě&nbsp;to&nbsp;není pravé slovo. Mám-li vám aspoň v&nbsp;něčem vyjít vstříc, samozřejmě uznávám, že&nbsp;jednou za&nbsp;uherský měsíc se&nbsp;prostá duše natrefí. Ale k&nbsp;čemu bych rád došel, je&nbsp;tohle, že&nbsp;jedna věc je&nbsp;objevit třeba paprsky jako Roentgen nebo dalekohled jako Edison, jenže to&nbsp;bylo myslím dávno předtím, totiž jako Galileo. Stejně to&nbsp;platí o&nbsp;takových zákonech dalekosáhlých přírodních fenoménů, například elektřiny, jenže tvrdit, že&nbsp;člověk věří v&nbsp;existenci nadpřirozeného Boha, to&nbsp;je&nbsp;jiný kafe.</span></p>
          <p class="chunk" data-nb-ref-number="154" data-nb-words="18" data-nb-chars="120"><span class="idea" data-nb-ref-number="156" id="idea156" data-nb-words="18" data-nb-chars="120">– Vždyť kromě nepřímých důkazů, bránil se&nbsp;Štěpán, je&nbsp;to&nbsp;nezvratně dokázáno několika nejznámějšími místy z&nbsp;Písma svatého.</span></p>
          <p class="chunk" data-nb-ref-number="155" data-nb-words="22" data-nb-chars="132"><span class="idea" data-nb-ref-number="157" id="idea157" data-nb-words="22" data-nb-chars="132">Jenže v&nbsp;tomto obtížném bodu se&nbsp;názory obou, vzděláním a&nbsp;vším jiným na&nbsp;míle od&nbsp;sebe vzdálených, také věkově silně odlišných, srazily.</span></p>
          <p class="chunk" data-nb-ref-number="156" data-nb-words="114" data-nb-chars="684"><span class="idea" data-nb-ref-number="158" id="idea158" data-nb-words="114" data-nb-chars="684">– Že&nbsp;je? zkušenější z&nbsp;nich namítl a&nbsp;stál na&nbsp;svém. Tím si&nbsp;nejsem jist. To&nbsp;záleží na&nbsp;tom, jaký má&nbsp;kdo názor, aniž bych do&nbsp;toho zavlékal sektářství, když dovolíte, <em>in toto_</em>[301]_<a href="./resources/undefined"></a> se&nbsp;tady s&nbsp;vámi rozcházím. Mám-li vám to&nbsp;říct po&nbsp;lopatě, jsem přesvědčen, že&nbsp;to&nbsp;byly ryzí podvrhy, které tam vpašovali nejspíš mniši, pořád se&nbsp;tu&nbsp;vrací velká otázka našeho národního básníka, kdo je&nbsp;vlastně napsal, takového <em>Hamleta</em> nebo Bacona, to&nbsp;vám, neskonale většímu shakespearskému znalci, nemusím říkat. Nenapil byste se&nbsp;ostatně té&nbsp;kávy? Já&nbsp;vám ji&nbsp;s&nbsp;dovolením zamíchám a&nbsp;vezměte si&nbsp;kousek housky. Vypadá jako nějaká maskovaná cihla našeho kapitána. Kde nic není, ani smrt nebere. Ochutnejte aspoň kousek.</span></p>
          <p class="chunk" data-nb-ref-number="157" data-nb-words="13" data-nb-chars="81"><span class="idea" data-nb-ref-number="159" id="idea159" data-nb-words="13" data-nb-chars="81">– Nejde to, vypravil ze&nbsp;sebe Štěpán, na&nbsp;chvilku mu&nbsp;selhaly myšlenkové mohutnosti.</span></p>
          <p class="chunk" data-nb-ref-number="158" data-nb-words="165" data-nb-chars="1012"><span class="idea" data-nb-ref-number="160" id="idea160" data-nb-words="165" data-nb-chars="1012">Jak praví přísloví, hubováním se&nbsp;nic nespraví, i&nbsp;jal se&nbsp;pan Bloom ze&nbsp;dna vyškrabávat, anebo aspoň zkoušet vyškrabat zhoustlý cukr a&nbsp;zatrpkle přemítal o&nbsp;Kávovém paláci i&nbsp;jeho abstinentském (a výnosném) díle. Záměr je&nbsp;to&nbsp;jistě oprávněný a&nbsp;náramně blahodárný, o&nbsp;tom není sporu. Abstinentně vedené boudy pro noční tuláky, jako je&nbsp;ta, v&nbsp;níž zrovna jsou, koncerty, divadelní večírky a&nbsp;(bezplatné) vzdělávací přednášky odborníků pro nižší vrstvy. Naproti tomu až&nbsp;dosud s&nbsp;nelibostí jasně vzpomínal, že&nbsp;za&nbsp;hraní na&nbsp;klavír jeho ženě madam Marion Tweedyové, která s&nbsp;nimi kdysi čile spolupracovala, dávali hubeňoučký plat. Moc by&nbsp;za&nbsp;to&nbsp;nedal, že&nbsp;jim jde o&nbsp;dobro i&nbsp;zisk, protože kloudnou konkurenci nemají. Vzpomněl si, že&nbsp;četl o&nbsp;tom, že&nbsp;se&nbsp;někde v&nbsp;nějaké laciné jídelně našel v&nbsp;sušeném hrachu jedovatý síran měďnatý, CuSO4, ale kdy to&nbsp;bylo a&nbsp;kde, to&nbsp;si&nbsp;nevzpomínal. Rozhodně je&nbsp;u&nbsp;poživatin víc než jindy nutná kontrola, zdravotní kontrola, snad právě kvůli připojenému zdravotnímu rozboru přišlo Vi-kakao dr. Tibbla do&nbsp;módy.</span></p>
          <p class="chunk" data-nb-ref-number="159" data-nb-words="10" data-nb-chars="53"><span class="idea" data-nb-ref-number="161" id="idea161" data-nb-words="10" data-nb-chars="53">– Tak si&nbsp;lízněte, troufl si&nbsp;říci, když kávu zamíchal.</span></p>
          <p class="chunk" data-nb-ref-number="160" data-nb-words="24" data-nb-chars="129"><span class="idea" data-nb-ref-number="162" id="idea162" data-nb-words="24" data-nb-chars="129">Štěpán si&nbsp;dal říct, že&nbsp;aspoň ochutná, z&nbsp;hnědé louže – při zvedání vyžblunkla – zvedl těžký hrnek za&nbsp;ucho a&nbsp;srkl odporného nápoje.</span></p>
          <p class="chunk" data-nb-ref-number="161" data-nb-words="46" data-nb-chars="269"><span class="idea" data-nb-ref-number="163" id="idea163" data-nb-words="46" data-nb-chars="269">– Je&nbsp;to&nbsp;přece jen pořádná strava, domlouval mu&nbsp;jeho dobrý duch, na&nbsp;pořádnou stravu já&nbsp;držím, ono vůbec nejde jen o&nbsp;pochutnání, pravidelné jídlo je&nbsp;<em>sine qua non_</em>[302]_<a href="./resources/undefined"></a> veškeré práce, ať&nbsp;duševní, či&nbsp;tělesné. Víc pořádné stravy byste měl jíst. Hned byste si&nbsp;připadal jiný.</span></p>
          <p class="chunk" data-nb-ref-number="162" data-nb-words="23" data-nb-chars="125"><span class="idea" data-nb-ref-number="164" id="idea164" data-nb-words="23" data-nb-chars="125">– Já&nbsp;se&nbsp;živím tekutinami, řekl Štěpán. Ale ten nůž dejte laskavě pryč. Nemohu se&nbsp;na&nbsp;hrot dívat. Hned myslím na&nbsp;římské dějiny.</span></p>
          <p class="chunk" data-nb-ref-number="163" data-nb-words="32" data-nb-chars="196"><span class="idea" data-nb-ref-number="165" id="idea165" data-nb-words="32" data-nb-chars="196">Pan Bloom pobídce rázem vyhověl a&nbsp;závadný předmět odklidil; byl to&nbsp;tupý obyčejný nůž s&nbsp;rohovou střenkou, laickému zraku nepřipadal nijak římsky ani starověce, všiml si, že&nbsp;nejmíň bodá do&nbsp;očí hrot.</span></p>
          <p class="chunk" data-nb-ref-number="164" data-nb-words="40" data-nb-chars="234"><span class="idea" data-nb-ref-number="166" id="idea166" data-nb-words="40" data-nb-chars="234">– Příběhy našeho společného přítele jsou docela jako on, prohodil pan Bloom <em>sotto voce_ k&nbsp;svému <em>confidente_</em>[303]</em><a href="./resources/undefined"></a><em>.</em> Myslíte, že&nbsp;je&nbsp;na&nbsp;nich něco pravdy? Hodinu po&nbsp;hodině dokáže celou noc bájit a&nbsp;lhát jako cikán. Jen se&nbsp;na&nbsp;něho podívejte.</span></p>
          <p class="chunk" data-nb-ref-number="165" data-nb-words="39" data-nb-chars="240"><span class="idea" data-nb-ref-number="167" id="idea167" data-nb-words="39" data-nb-chars="240">Oči má&nbsp;sice slepené spánkem a&nbsp;mořským vzduchem, jenže život se&nbsp;strašlivými událostmi a&nbsp;náhodami přímo hemží a&nbsp;možná že&nbsp;si&nbsp;to&nbsp;všechno šmahem nevymyslil, i&nbsp;když je&nbsp;na&nbsp;první pohled pravděpodobné, že&nbsp;jeho švadronění není zrovna ryzí evangelium.</span></p>
          <p class="chunk" data-nb-ref-number="166" data-nb-words="174" data-nb-chars="1088"><span class="idea" data-nb-ref-number="168" id="idea168" data-nb-words="174" data-nb-chars="1088">Zatím si&nbsp;protějšího človíčka hleděl někam zařadit, a&nbsp;co&nbsp;na&nbsp;něho pohlédl, po&nbsp;sherlockholmesovsku ho&nbsp;prozpytovat. Byl sice zachovalý a&nbsp;tělesně nemálo zdatný, jen trochu olysalý, ale v&nbsp;rysech obličeje měl cosi pochybného, jako by&nbsp;si&nbsp;odbyl kriminál, a&nbsp;představit si&nbsp;tohoto podezřelého chlapa, jak plete koše a&nbsp;lepí pytlíky, na&nbsp;to&nbsp;nebylo potřebí bujné fantazie. Třeba toho člověka oddělal, a&nbsp;jak to&nbsp;lidé dělávají, když mluví o&nbsp;jiných, vypráví vlastní případ, že&nbsp;ho&nbsp;totiž sám zabil a&nbsp;pěkných pět let si&nbsp;za&nbsp;to&nbsp;odseděl, nehledě ani k&nbsp;Antoniovi (nemajícím pranic společného s&nbsp;dramatickou postavou z&nbsp;pera našeho národního básníka), který své zločiny odpykal shora vylíčeným melodramatickým způsobem. Třebas taky mluví do&nbsp;větru a&nbsp;ta&nbsp;slabost se&nbsp;mu&nbsp;lehce promine, protože při setkání s&nbsp;takovými ťulpasy, roduvěrnými Dubliňany, jako jsou ti&nbsp;drožkáři, dychtiví zpráv ze&nbsp;světa, žádný starý námořník, brázdící oceán, neodolá, aby si&nbsp;nezaprášil o&nbsp;škuneru <em>Hesperu</em> atd. Když na&nbsp;to&nbsp;přijde, co&nbsp;ten chlap o&nbsp;sobě nalže, to, jak se&nbsp;říká, zdaleka pokulhává za&nbsp;nehoráznými báchorkami, které druzí chlapi šíří o&nbsp;něm.</span></p>
          <p class="chunk" data-nb-ref-number="167" data-nb-words="91" data-nb-chars="554"><span class="idea" data-nb-ref-number="169" id="idea169" data-nb-words="91" data-nb-chars="554">– Víte, že&nbsp;by&nbsp;to&nbsp;byly pouhé smyšlenky, ujal se&nbsp;zas slova, to&nbsp;netvrdím. S&nbsp;podobnými výjevy se&nbsp;člověk leckdy setká, i&nbsp;když ne&nbsp;moc často. Obři, to&nbsp;je&nbsp;ovšem velká vzácnost. Marcella, komáří královna. Sám jsem v&nbsp;henrystreetském panoptiku viděl po&nbsp;turecku sedět Aztéky, jak se&nbsp;jim říká. Ani za&nbsp;peníze nohy nenarovnají, protože, pokračoval, tyhlety svaly, a&nbsp;obrys načrtl společníkovi po&nbsp;těle, nebo šlachy, či&nbsp;jak jim chcete říkat, za&nbsp;pravým kolenem jim od&nbsp;křečovitého sedění nadobro zmrtvěly, oni se&nbsp;totiž dávají uctívat jako bohové. Další ukázka prostých duší.</span></p>
          <p class="chunk" data-nb-ref-number="168" data-nb-words="133" data-nb-chars="841"><span class="idea" data-nb-ref-number="170" id="idea170" data-nb-words="133" data-nb-chars="841">Má-li se&nbsp;však vrátit k&nbsp;Sinbádovi a&nbsp;jeho strašidelným dobrodružstvím (trochu mu&nbsp;připomíná Ludwiga, jinak Ledwige, když za&nbsp;Gunnova ředitelování na&nbsp;prknech divadla Gaiety hrál v&nbsp;<em>Bludném Holanďanovi,</em> ohromný úspěch, táhl se&nbsp;za&nbsp;ním houf ctitelů, kdekdo se&nbsp;tam hrnul poslechnout si&nbsp;ho, na&nbsp;jevišti ovšem lodi, ať&nbsp;strašidelné, či&nbsp;jiné, nějak moc nevycházejí, zrovna tak vlaky), žádná nesrovnatelnost v&nbsp;tom není, to&nbsp;klidně připustí. Zato to&nbsp;bodnutí do&nbsp;zad je&nbsp;Taliánům podobné, upřímně řečeno sám beze všeho uzná, že&nbsp;ti&nbsp;zmrzlináři a&nbsp;opékači ryb, o&nbsp;pomfritářích a&nbsp;jiných ani nemluvě, tam z&nbsp;Malé Itálie u&nbsp;Combu, jsou lidé střízliví, šetrní, pracovití, snad trochu zfanfrnělí do&nbsp;nočního pytlačení na&nbsp;onoho užitečného živočicha kočkovitého rodu, z&nbsp;něhož nebo z&nbsp;níž si&nbsp;pak druhý den klidně a&nbsp;(dodal) lacino ukuchtí šťavnatou pochoutku s&nbsp;nezbytným česnekem.</span></p>
          <p class="chunk" data-nb-ref-number="169" data-nb-words="81" data-nb-chars="531"><span class="idea" data-nb-ref-number="171" id="idea171" data-nb-words="81" data-nb-chars="531">– Takoví Španělé, mluvil dál, vášnivé temperamenty, ďábelští zuřivci, rádi vykonávají spravedlnost sami, s&nbsp;dýkou nošenou za&nbsp;pasem vám v&nbsp;mžiku napíší propouštěcí list. Je&nbsp;to&nbsp;tím vedrem a&nbsp;podnebím vůbec. Moje žena je&nbsp;takřka Španělka, totiž napolo. Kdyby chtěla, jako nic by&nbsp;si&nbsp;vymohla španělské občanství, protože se&nbsp;(formálně) narodila ve&nbsp;Španělsku, totiž v&nbsp;Gibraltaru. Španělský typ. Úplně snědá, normální bruneta, tmavá. Já&nbsp;si&nbsp;rozhodně myslím, že&nbsp;charakter je&nbsp;dán podnebím. Proto jsem se&nbsp;vás zeptal, jestli nepíšete básně italsky.</span></p>
          <p class="chunk" data-nb-ref-number="170" data-nb-words="21" data-nb-chars="123"><span class="idea" data-nb-ref-number="172" id="idea172" data-nb-words="21" data-nb-chars="123">– Ty&nbsp;temperamenty venku za&nbsp;dveřmi, skočil mu&nbsp;do&nbsp;řeči Štěpán, se&nbsp;vášnivě hádaly o&nbsp;deset šilinků. <em>Roberto ruba roba sua.<em></em>[304]</em><a href="./resources/undefined"></a></span></p>
          <p class="chunk" data-nb-ref-number="171" data-nb-words="5" data-nb-chars="31"><span class="idea" data-nb-ref-number="173" id="idea173" data-nb-words="5" data-nb-chars="31">– Taktak, přisvědčil pan Bloom.</span></p>
          <p class="chunk" data-nb-ref-number="172" data-nb-words="35" data-nb-chars="224"><span class="idea" data-nb-ref-number="174" id="idea174" data-nb-words="35" data-nb-chars="224">– To&nbsp;tedy máme, řekl Štěpán, poulil zrak a&nbsp;sám k&nbsp;sobě nebo někde k&nbsp;neznámému posluchači blábolil, Dantovu prudkost a&nbsp;rovnoramenný trojúhelník, slečnu Portinariovou, do&nbsp;níž se&nbsp;zamiloval, a&nbsp;Leonarda a&nbsp;san Tommasa Mastina<a href="./resources/undefined">[305]</a>.</span></p>
          <p class="chunk" data-nb-ref-number="173" data-nb-words="89" data-nb-chars="555"><span class="idea" data-nb-ref-number="175" id="idea175" data-nb-words="89" data-nb-chars="555">– Tkví to&nbsp;v&nbsp;krvi, přitakal pan Bloom. Všichni jsou obmyti v&nbsp;krvi slunce. Čirou náhodou jsem si&nbsp;dnes zašel do&nbsp;kildarestreetského muzea, zrovna před naší schůzkou, mohu-li to&nbsp;tak nazvat, prohlédnout si&nbsp;tamější starověké sochy. Nádherný souměr boků, ňader. Takové ženy se&nbsp;tady nenatrefí. Jen zcela výjimečně. Svým způsobem půvabné, ano, hezké se&nbsp;najdou, ale já&nbsp;mluvím o&nbsp;ženském tvaru. Mimoto jim většinou chybí vkus v&nbsp;oblékání a&nbsp;ten, málo platné, přirozenou ženskou krásu nemálo zvyšuje. Pokrčené punčochy – snad je&nbsp;to&nbsp;moje slabůstka, ale prostě to&nbsp;nesnáším.</span></p>
          <p class="chunk" data-nb-ref-number="174" data-nb-words="70" data-nb-chars="411"><span class="idea" data-nb-ref-number="176" id="idea176" data-nb-words="70" data-nb-chars="411">Vůkol nich zájem opadával a&nbsp;druzí se&nbsp;rozpovídali o&nbsp;námořních nehodách, o&nbsp;lodích zbloudilých v&nbsp;mlze, o&nbsp;srážkách s&nbsp;ledovci a&nbsp;podobně. Nejvíc toho ovšem napovídal náš bukanýr. Mys Dobré naděje obeplul moc a&nbsp;mockrát a&nbsp;čelil monzunu, to&nbsp;je&nbsp;zvláštní vítr, co&nbsp;vane v&nbsp;Čínském moři, a&nbsp;ve&nbsp;všech těch mořských nebezpečích ho&nbsp;nábožný medailónek, který měl u&nbsp;sebe, jak se&nbsp;vyjádřil, nenechal ve&nbsp;štychu a&nbsp;šťastně ho&nbsp;zachránil.</span></p>
          <p class="chunk" data-nb-ref-number="175" data-nb-words="136" data-nb-chars="808"><span class="idea" data-nb-ref-number="177" id="idea177" data-nb-words="136" data-nb-chars="808">Potom zabloudili na&nbsp;ztroskotání u&nbsp;Dauntské skály, na&nbsp;ztroskotání té&nbsp;nešťastné norské bárky – ne&nbsp;a&nbsp;ne&nbsp;si&nbsp;někdo vzpomenout, jak se&nbsp;jmenovala, až&nbsp;si&nbsp;drožkář, který namoutě vypadal jako Henry Campbell, přece jen vzpomněl, byla to&nbsp;<em>Palme,</em> ztroskotala u&nbsp;booterstownské pláže, celý rok se&nbsp;ve&nbsp;městě o&nbsp;ničem jiném nemluvilo (do <em>Irské doby</em> o&nbsp;tom napsal pěkné původní verše nesporné hodnoty Albert William Quill). Valily se&nbsp;přes ni&nbsp;mohutné vlny a&nbsp;na&nbsp;břehu hrůzou kameněly valné zástupy. Někdo pak něco utrousil o&nbsp;soudním přelíčení ohledně parníku <em>Lady Caimsová</em> ze&nbsp;Swansea, do&nbsp;níž za&nbsp;dost kalného počasí z&nbsp;opačného směru najela <em>Mona</em> a&nbsp;ona se&nbsp;se&nbsp;vší posádkou potopila. Bez nejmenší záchrany. Její kapitán, totiž kapitán <em>Mony,</em> prý se&nbsp;bál, že&nbsp;má&nbsp;proražený lodní trup. A&nbsp;zatím mu, jak se&nbsp;zdá, do&nbsp;lodní prostory voda nevnikla.</span></p>
          <p class="chunk" data-nb-ref-number="176" data-nb-words="16" data-nb-chars="92"><span class="idea" data-nb-ref-number="178" id="idea178" data-nb-words="16" data-nb-chars="92">V&nbsp;tomto okamžení došlo k&nbsp;nehodě. Námořník vstal z&nbsp;místa, přišlo mu&nbsp;totiž rozkasat lodní pás.</span></p>
          <p class="chunk" data-nb-ref-number="177" data-nb-words="16" data-nb-chars="103"><span class="idea" data-nb-ref-number="179" id="idea179" data-nb-words="16" data-nb-chars="103">– Pusť mě, kamaráde, přes svou příď, řekl sousedovi, který se&nbsp;zrovna polehoučku oddával libým dřímotám.</span></p>
          <p class="chunk" data-nb-ref-number="178" data-nb-words="173" data-nb-chars="1046"><span class="idea" data-nb-ref-number="180" id="idea180" data-nb-words="173" data-nb-chars="1046">Pomalu a&nbsp;ztěžka se&nbsp;dokolíbal ke&nbsp;dveřím, ťápavě slezl z&nbsp;jediného schůdku, vedoucího ven z&nbsp;boudy, a&nbsp;nabral to&nbsp;doleva. Zatímco se&nbsp;orientoval, pan Bloom (už když vstával, všiml si, že&nbsp;mu&nbsp;z&nbsp;obou kapes trčí láhve nejspíš lodního rumu pro vlastní spotřebu žhavého nitra) zahlédl, jak vytahuje láhev, špunt z&nbsp;ní&nbsp;vyndává nebo páčí vývrtkou, hrdlem si&nbsp;ji&nbsp;nasazuje k&nbsp;pyskům a&nbsp;s&nbsp;chutí si&nbsp;zavdává, až&nbsp;to&nbsp;žbluňká. Neodbytný Bloom v&nbsp;první chvíli ostrovtipně usoudil, že&nbsp;starý praktik, přitahovaný opačným směrem, odchází ven zamanévrovat za&nbsp;ženskou zatím nadobro zmizelou, a&nbsp;napínal po&nbsp;něm zrak, až&nbsp;ho&nbsp;zahlédl, jak tím kouskem s&nbsp;punčovým rumem osvěžen nechápavě očumuje pilíře s&nbsp;nosníky vedlejší trati, protože co&nbsp;tady byl naposled, důkladně se&nbsp;to&nbsp;změnilo a&nbsp;hodně zvelebilo. Někdo neviditelný – nebo jich bylo víc – ho&nbsp;vedl k&nbsp;mužskému záchodku, který tam zdravotní úřad zřídil pro potřebu, ale námořník se&nbsp;mu&nbsp;vyhnul a&nbsp;po&nbsp;chvilince svrchovaného ticha si&nbsp;ulevil docela blizoučko a&nbsp;ze&nbsp;spodu lodi tak pocákal zem, až&nbsp;na&nbsp;drožkářském stanovišti probudil jednoho koně.</span></p>
          <p class="chunk" data-nb-ref-number="179" data-nb-words="160" data-nb-chars="915"><span class="idea" data-nb-ref-number="181" id="idea181" data-nb-words="160" data-nb-chars="915">Kopyto hráblo, jak si&nbsp;po&nbsp;spánku hledalo jinou polohu, a&nbsp;postroj zabřinčel. V&nbsp;budce vedle košíku se&nbsp;žhavým koksem se&nbsp;drobet vyplašil obecní hlídač, notně sešlý, zdrchaný, jednou nohou v&nbsp;hrobě, byl to&nbsp;– nač tajit tu&nbsp;trpkou skutečnost – dříve zmíněný Gumley, teď vlastně obecní chudý, to&nbsp;místo mu&nbsp;podle lidských dohadů z&nbsp;pouhé lidumilnosti vymohl Pat Tobin, ten ho&nbsp;znal od&nbsp;dřívějška – hnul se&nbsp;v&nbsp;budce a&nbsp;zašátral nohama a&nbsp;znovu složil údy do&nbsp;Morfeova náručí. Přímo úžasné, jak krutá bída trhla na&nbsp;člověka spřízněného s&nbsp;nejvýš váženými rodinami, po&nbsp;celý život zvyklého na&nbsp;domácké pohodlí, který kdysi pobíral rovných 100 liber ročního důchodu, jenže on&nbsp;je, osel na&nbsp;kvadrát, plnými hrstmi rozfofroval. Kolikrát si&nbsp;vyhodil z&nbsp;kopýtka, teď je&nbsp;na&nbsp;mizině, v&nbsp;kapse ani vindru. Toť se&nbsp;ví, pil jak duha, možno si&nbsp;z&nbsp;něho vzít poučení, jak dobře na&nbsp;tom mohl být, kdyby – to&nbsp;nešťastné kdyby – byl dokázal vyléčit se&nbsp;ze&nbsp;své libůstky.</span></p>
          <p class="chunk" data-nb-ref-number="180" data-nb-words="42" data-nb-chars="248"><span class="idea" data-nb-ref-number="182" id="idea182" data-nb-words="42" data-nb-chars="248">Všichni zatím hlučně hořekovali nad úpadkem irské lodní dopravy pobřežní a&nbsp;zámořské, že&nbsp;to&nbsp;všechno patří k&nbsp;sobě. V&nbsp;Alexandřině doku se&nbsp;spouští na&nbsp;vodu loď firmy Palgrave a&nbsp;Murphy, za&nbsp;celý rok jediná. Přístavy by&nbsp;byly, jenže lodi v&nbsp;nich nepřistanou.</span></p>
          <p class="chunk" data-nb-ref-number="181" data-nb-words="11" data-nb-chars="55"><span class="idea" data-nb-ref-number="183" id="idea183" data-nb-words="11" data-nb-chars="55">– Samé vraky a&nbsp;vraky, řekl majitel, zřejmě byl <em>au fait.</em></span></p>
          <p class="chunk" data-nb-ref-number="182" data-nb-words="52" data-nb-chars="325"><span class="idea" data-nb-ref-number="184" id="idea184" data-nb-words="52" data-nb-chars="325">To&nbsp;by&nbsp;rád věděl, proč ta&nbsp;loď bumbác! najela v&nbsp;Galwayském zálivu na&nbsp;jedinou tamější skálu, sotva nějaký pan Worthington nebo tak nějak předložil v&nbsp;parlamentě návrh na&nbsp;galwayský přístav. Jejího kapitána se&nbsp;zeptejte, poradil jim, čím ho&nbsp;asi za&nbsp;ten kousek britská vláda podmazala. Kapitána Johna Levera z&nbsp;lodní společnosti Lever.</span></p>
          <p class="chunk" data-nb-ref-number="183" data-nb-words="18" data-nb-chars="108"><span class="idea" data-nb-ref-number="185" id="idea185" data-nb-words="18" data-nb-chars="108">– Mám pravdu, pane kapitáne? zeptal se&nbsp;námořníka, který se&nbsp;po&nbsp;soukromém pití a&nbsp;jiném namáhání zrovna vracel.</span></p>
          <p class="chunk" data-nb-ref-number="184" data-nb-words="78" data-nb-chars="470"><span class="idea" data-nb-ref-number="186" id="idea186" data-nb-words="78" data-nb-chars="470">Náš výtečník letmo zaslechl koneček nějaké písně nebo slov a&nbsp;hned pramálo muzikálně, zato tím halasněji v&nbsp;sekundách nebo terciích zabručel jakousi odrhovačku. Bystrým sluchem pak pan Bloom postřehl, jak vyplivuje nejspíš žvanec (on to&nbsp;žvanec byl), při pití a&nbsp;močení si&nbsp;ho&nbsp;bezpochyby uložil do&nbsp;dlaně a&nbsp;po&nbsp;té&nbsp;ohnivé tekutině mu&nbsp;trochu zhořkl. Ať&nbsp;tak či&nbsp;onak, po&nbsp;zdárné úlitbě a&nbsp;pitbě se&nbsp;vevalil dovnitř a&nbsp;jako pravý mořský vagabund vnesl do&nbsp;večírku pravou pijáckou náladu:</span></p>
          <p class="chunk" data-nb-ref-number="185" data-nb-words="20" data-nb-chars="109"><em><span class="idea" data-nb-ref-number="187" id="idea187" data-nb-words="6" data-nb-chars="32">– Suchary byly na&nbsp;kost vysušený,<br></span>
<span class="idea" data-nb-ref-number="188" id="idea188" data-nb-words="6" data-nb-chars="33">hovězí slaný jak řiť Lotovy ženy.<br></span>
<span class="idea" data-nb-ref-number="189" id="idea189" data-nb-words="4" data-nb-chars="22">Ach jé, Johnny Levere!<br></span>
<span class="idea" data-nb-ref-number="190" id="idea190" data-nb-words="4" data-nb-chars="22">Johnny Levere, ach jé!</span></em></p>
          <p class="chunk" data-nb-ref-number="186" data-nb-words="25" data-nb-chars="139"><span class="idea" data-nb-ref-number="191" id="idea191" data-nb-words="25" data-nb-chars="139">Teprve po&nbsp;tomto výlevu se&nbsp;rabiják jak náleží objevil na&nbsp;scéně, vrátil se&nbsp;na&nbsp;své místo a&nbsp;na&nbsp;přistrčenou židli spíš těžce dopadl, než dosedl.</span></p>
          <p class="chunk" data-nb-ref-number="187" data-nb-words="230" data-nb-chars="1379"><span class="idea" data-nb-ref-number="192" id="idea192" data-nb-words="230" data-nb-chars="1379">Zřejmě nadržený Odřikoza, ačli to&nbsp;byl on, silácky kňouravou filipikou rozlítostněně soptil nad irskými přírodními zdroji a&nbsp;podobně, sáhodlouze vykládal, že&nbsp;na&nbsp;tom božím světě je&nbsp;Irsko ze&nbsp;všech zemí nejbohatší, neskonale bohatší než Anglie, uhlí že&nbsp;má&nbsp;spousty, slaniny že&nbsp;ročně vyváží za&nbsp;šest miliónů liber, másla a&nbsp;vajec za&nbsp;nějakých deset miliónů, a&nbsp;o&nbsp;všechno to&nbsp;bohatství že&nbsp;je&nbsp;Anglie odírá zdaňováním chuďasů, kteří za&nbsp;všechno draze platí, nejlepší maso, které přijde na&nbsp;trh, slupne sama, a&nbsp;plno jiných hořkostí, které v&nbsp;sobě dlouho střádal. A&nbsp;tak se&nbsp;všichni rozpovídali a&nbsp;shodli v&nbsp;tom, že&nbsp;je&nbsp;to&nbsp;opravdu tak. Všechno se&nbsp;dá&nbsp;na&nbsp;irské půdě vypěstovat, prohlásil, tamhle v&nbsp;Cavanu pěstuje plukovník Everard tabák. A&nbsp;kde se&nbsp;najde taková slanina, jako je&nbsp;irská? Přes všechnu moc mamonu den odplaty za&nbsp;zločiny, pevným hlasem <em>crescendo</em> prohlásil a&nbsp;celý hovor vzal do&nbsp;svých rukou, přikvačí na&nbsp;mohutnou Anglii. Nastane pád, největší pád v&nbsp;dějinách. Však si&nbsp;už&nbsp;na&nbsp;to&nbsp;Němci a&nbsp;Japončíci přisazují, prohlásil. Burové jsou začátek konce. Kácí se&nbsp;kašírovaná Anglie a&nbsp;její pád přivodí Irsko, její Achillova pata – v&nbsp;tom bodě, vysvětlil jim, byl řecký hrdina Achilles zranitelný – rázem pak pochopili tento bod, upoutáni tím, jak jim zmíněnou šlachu ukázal na&nbsp;botě. Každému Irovi radí: zůstaň v&nbsp;rodné zemi a&nbsp;pracuj pro Irsko a&nbsp;žij pro Irsko. Jak řekl Parnell, Irsko se&nbsp;bez jediného syna neobejde.</span></p>
          <p class="chunk" data-nb-ref-number="188" data-nb-words="17" data-nb-chars="116"><span class="idea" data-nb-ref-number="193" id="idea193" data-nb-words="17" data-nb-chars="116">Mlčení se&nbsp;rozhostilo vůkol a&nbsp;zdůraznilo závěr jeho finále. Bez bázně vyslechl tyto chmurné zvěsti neohrožený plavec.</span></p>
          <p class="chunk" data-nb-ref-number="189" data-nb-words="12" data-nb-chars="90"><span class="idea" data-nb-ref-number="194" id="idea194" data-nb-words="12" data-nb-chars="90">– Bude to&nbsp;fuška, vašnosti, odsekl ten neotesanec, očividně podrážděný předchozí banalitou.</span></p>
          <p class="chunk" data-nb-ref-number="190" data-nb-words="15" data-nb-chars="92"><span class="idea" data-nb-ref-number="195" id="idea195" data-nb-words="15" data-nb-chars="92">Studené sprše na&nbsp;ten pád a&nbsp;podobně se&nbsp;majitel nebránil, ale od&nbsp;stěžejního názoru neustoupil.</span></p>
          <p class="chunk" data-nb-ref-number="191" data-nb-words="26" data-nb-chars="166"><span class="idea" data-nb-ref-number="196" id="idea196" data-nb-words="26" data-nb-chars="166">– Kdo jsou nejlepší pěšáci v&nbsp;armádě? zlostně se&nbsp;zeptal prošedivělý vysloužilec. A&nbsp;nejlepší skokani a&nbsp;běžci? A&nbsp;nejlepší generálové a&nbsp;admirálové, jaké máme? Povězte mi.</span></p>
          <p class="chunk" data-nb-ref-number="192" data-nb-words="15" data-nb-chars="82"><span class="idea" data-nb-ref-number="197" id="idea197" data-nb-words="15" data-nb-chars="82">– Do&nbsp;jednoho samí Irové, odpověděl drožkář, až&nbsp;na&nbsp;tu&nbsp;úhonu ve&nbsp;tváři celý Campbell.</span></p>
          <p class="chunk" data-nb-ref-number="193" data-nb-words="17" data-nb-chars="104"><span class="idea" data-nb-ref-number="198" id="idea198" data-nb-words="17" data-nb-chars="104">– Tak jest, přitakal starý matróz. Irský katolický sedlák. To&nbsp;je&nbsp;páteř naší říše. Jema Mullinse neznáte?</span></p>
          <p class="chunk" data-nb-ref-number="194" data-nb-words="57" data-nb-chars="321"><span class="idea" data-nb-ref-number="199" id="idea199" data-nb-words="57" data-nb-chars="321">Na&nbsp;to&nbsp;mu&nbsp;majitel, ať&nbsp;si&nbsp;jako každý jiný myslí své, ale jemu že&nbsp;je&nbsp;říše, ať&nbsp;už&nbsp;naše, či&nbsp;jeho, lhostejná a&nbsp;Ir, který jí&nbsp;slouží, nestojí za&nbsp;fajfku tabáku. I&nbsp;vyčastovali se&nbsp;zlostnými slovy, když pak přišlo do&nbsp;tuhého, oba se&nbsp;samozřejmě dovolávali posluchačů, se&nbsp;zájmem sledujících jejich rozmíšku, jen když se&nbsp;netupí a&nbsp;nervou.</span></p>
          <p class="chunk" data-nb-ref-number="195" data-nb-words="507" data-nb-chars="3088"><span class="idea" data-nb-ref-number="200" id="idea200" data-nb-words="507" data-nb-chars="3088">Podle soukromých, za&nbsp;léta načerpaných zpráv měl pan Bloom chuť odbýt ten nápad jako vyloženou pitomost, dokud totiž nedojdou k&nbsp;metě, která má&nbsp;být či&nbsp;nebýt žádoucí nade všechno, plně si&nbsp;totiž uvědomoval, ačli sousedi za&nbsp;Průlivem nejsou hloupější, než si&nbsp;o&nbsp;nich myslí, spíš se&nbsp;svou silou tají. V&nbsp;ničem si&nbsp;to&nbsp;nezadá s&nbsp;donkichotskou představou jistých kruhů, že&nbsp;se&nbsp;za&nbsp;sto miliónů let uhelná žíla našeho sesterského ostrova vyčerpá, a&nbsp;jestli to&nbsp;tak průběhem času opravdu dopadne, on&nbsp;sám osobně o&nbsp;tom soudí, že&nbsp;předtím může nastat hromada nepředvídaných a&nbsp;pro celou věc rozhodujících okolností, a&nbsp;zatím je&nbsp;nanejvýš radno, aby obě země jak se&nbsp;dá&nbsp;vycházely spolu v&nbsp;dobrém. Nad další zajímavůstkou, jako jsou prostonárodně řečeno pletky děvek s&nbsp;frajery, si&nbsp;pojednou vzpomněl, že&nbsp;irští vojáci bojovali stejně často za&nbsp;Anglii jako proti ní, ba&nbsp;vlastně častěji za&nbsp;ni. Pročpak by&nbsp;teď? Jak tak pozoroval výstup mezi nájemcem lokálu, podle pověsti proslulým Nezdolným, Fitzharrisem nebo snad bývalým Fitzharrisem, a&nbsp;tím očividným švingulantem, maně mu, naslovovzatému zpytateli lidské duše, vytanulo, jak nápadně se&nbsp;to&nbsp;podobá vypočítavému podvodu, že&nbsp;je&nbsp;to&nbsp;zkrátka smluvená hra, do&nbsp;které ostatní vůbec nevidí. O&nbsp;nájemci nebo majiteli, který se&nbsp;za&nbsp;tamtoho vydává, právem on&nbsp;(Bloom) soudí, že&nbsp;kdo není na&nbsp;hlavu padlý, na&nbsp;hony se&nbsp;takovým lidem a&nbsp;celé té&nbsp;zločinné chamradi v&nbsp;soukromém životě ze&nbsp;zásady vyhýbá a&nbsp;nic s&nbsp;ní&nbsp;nemá, protože se&nbsp;z&nbsp;nich může vyklubat nějaký mrva jako Denis či&nbsp;Peter Carey, který před královniným – teď vlastně královým – prokurátorem udá své spoluviníky, což on&nbsp;naprosto zavrhuje. A&nbsp;vůbec řemeslo přestupníků a&nbsp;násilníků se&nbsp;mu&nbsp;– z&nbsp;duše protiví. Zločinné sklony, ať&nbsp;jakéhokoli rázu i&nbsp;tvaru, sice nikdy v&nbsp;hrudi nechoval, ale přece jen (ač v&nbsp;nitru stále týž) pociťuje jistý obdiv k&nbsp;člověku, který svými politickými názory zesrdnatělý mávne nožem, chladnou ocelí, on&nbsp;sám se&nbsp;však nikdy nedopustí něčeho takového, jako jsou jižanské milostné vendety – buď bude má, nebo pro ni&nbsp;budu viset –, padne pár slov o&nbsp;jejím poměru k&nbsp;druhému šťastlivci (chlap je&nbsp;dal předtím sledovat), načež kvůli nějaké pomanželské <em>liaison</em> svou zbožňovanou nožem probodne a&nbsp;smrtelně ji&nbsp;poraní, a&nbsp;tu&nbsp;ho&nbsp;zčistajasna napadlo, že&nbsp;ten Fitz, kterému přezdívají Odřikoza, tam vlastní pachatele sprostého zločinu jen kočárem zavezl, a&nbsp;má-li věrohodné zprávy, sám se&nbsp;na&nbsp;atentátu nepodílel, však právě na&nbsp;tom založil mazaný advokát obhajobu a&nbsp;tak ho&nbsp;z&nbsp;toho vysekal. Ať&nbsp;už&nbsp;je&nbsp;to, jak chce, je&nbsp;to&nbsp;stará vesta a&nbsp;náš milý známý pseudo-Odřiatd. zřejmě svůj věhlas přežil. Přirozenou smrtí měl umřít, nebo třeba na&nbsp;popravišti. Jako herečky – samé loučení, neodvolatelně poslední vystoupení a&nbsp;najednou zas s&nbsp;úsměvem vyjde na&nbsp;jeviště. Toť se&nbsp;ví, nezřízeně štědrá, temperamentní, nic si&nbsp;nezašetří, jako ten pes chňapají po&nbsp;stínu a&nbsp;kost pouštějí. Stejně nic za&nbsp;to&nbsp;nedá, že&nbsp;na&nbsp;potulkách po&nbsp;docích v&nbsp;sympatickém prostředí putyky <em>Staré Irsko,</em> vrať se&nbsp;k&nbsp;nám do&nbsp;Erinu apod., pan Johnny Lever nejednou pustil chlup. Není to&nbsp;dávno, stejné kafrání slyšel od&nbsp;jiných a&nbsp;hned Štěpánovi pověděl, jak jednoho takového zbujníka prostě a&nbsp;rázně usadil.</span></p>
          <p class="chunk" data-nb-ref-number="196" data-nb-words="75" data-nb-chars="411"><span class="idea" data-nb-ref-number="201" id="idea201" data-nb-words="75" data-nb-chars="411">Něco jsem utrousil, řekl náš věčně urážený, leč z&nbsp;míry nevyvedený člověk, a&nbsp;jeho se&nbsp;to&nbsp;dotklo. V&nbsp;nakvašenosti mi&nbsp;urážlivě řekl ty&nbsp;žide. A&nbsp;já, aniž jsem se&nbsp;o&nbsp;chlup odchýlil od&nbsp;prosté skutečnosti, jsem mu&nbsp;řekl, Bůh, totiž Kristus, že&nbsp;je&nbsp;taky žid jako celá jeho rodina a&nbsp;jako já, ačkoliv vlastně žid nejsem. Tím jsem ho&nbsp;ťal. Odpověď měkká zkrocuje hněv. Na&nbsp;slovo se&nbsp;nevzmohl, to&nbsp;bylo vidět. Mám pravdu, nebo nemám?</span></p>
          <p class="chunk" data-nb-ref-number="197" data-nb-words="28" data-nb-chars="171"><span class="idea" data-nb-ref-number="202" id="idea202" data-nb-words="28" data-nb-chars="171">Dlouhým vyčítavým pohledem bázlivé chmurné pýchy se&nbsp;na&nbsp;Štěpána za&nbsp;jeho mírné vpotazvzetí zadíval a&nbsp;k&nbsp;tomu ještě úpěnlivě blýskl zrakem, jako by&nbsp;vytušil, že&nbsp;to&nbsp;zrovna není…</span></p>
          <p class="chunk" data-nb-ref-number="198" data-nb-words="24" data-nb-chars="156"><span class="idea" data-nb-ref-number="203" id="idea203" data-nb-words="24" data-nb-chars="156">– <em>Ex quibus,_ zamumlal bezbarvým hlasem Štěpán, dorozumívali se&nbsp;očima, z&nbsp;nichž to&nbsp;jest on, jménem Kristus nebo Bloom nebo někdo jiný, <em>secundum carnem_</em>[306]</em><a href="./resources/undefined"></a><em>.</em></span></p>
          <p class="chunk" data-nb-ref-number="199" data-nb-words="102" data-nb-chars="627"><span class="idea" data-nb-ref-number="204" id="idea204" data-nb-words="102" data-nb-chars="627">– Samozřejmě, trval na&nbsp;své výhradě pan Bloom, věc je&nbsp;třeba vidět z&nbsp;obou stran. Těžko stanovit pevná a&nbsp;nezvratná pravidla, co&nbsp;je&nbsp;dobré a&nbsp;špatné, ale všestranná náprava je&nbsp;jistě možná, i&nbsp;když prý každá země, naši usouženou vlast nevyjímajíc, má&nbsp;takovou vládu, jakou zasluhuje. Ale jen s&nbsp;všestrannou dobrou vůlí. Nic snazšího než holedbat se&nbsp;vzájemnou nadřaděností, ale co&nbsp;vzájemná rovnost? Násilí jakéhokoliv rázu i&nbsp;tvaru je&nbsp;mi&nbsp;proti mysli. K&nbsp;ničemu nevede a&nbsp;ničemu nezabrání. Po&nbsp;plánovaných etapách nutně nastane revoluce. Očividně vyložená hloupost je&nbsp;nenávidět lidi jen proto, že, abych tak řek, bydlí za&nbsp;rohem a&nbsp;jinak drmolí.</span></p>
          <p class="chunk" data-nb-ref-number="200" data-nb-words="17" data-nb-chars="120"><span class="idea" data-nb-ref-number="205" id="idea205" data-nb-words="17" data-nb-chars="120">– Památná bitva na&nbsp;krvavém mostě a&nbsp;sedmiminutová válka, přitakal Štěpán, mezi Skinnerovou uličkou a&nbsp;Ormondským tržištěm.</span></p>
          <p class="chunk" data-nb-ref-number="201" data-nb-words="24" data-nb-chars="127"><span class="idea" data-nb-ref-number="206" id="idea206" data-nb-words="24" data-nb-chars="127">– Ano, dal mu&nbsp;pan Bloom za&nbsp;pravdu, s&nbsp;jeho poznámkou že&nbsp;zcela souhlasí, je&nbsp;úžasně správná, takových věcí je&nbsp;na&nbsp;světě úžasně moc.</span></p>
          <p class="chunk" data-nb-ref-number="202" data-nb-words="19" data-nb-chars="109"><span class="idea" data-nb-ref-number="207" id="idea207" data-nb-words="19" data-nb-chars="109">– Zrovna jsem to&nbsp;měl na&nbsp;jazyku. Samá eskamotáž s&nbsp;protichůdnými důkazy, o&nbsp;nichž se&nbsp;upřímně řečeno ani zdaleka…</span></p>
          <p class="chunk" data-nb-ref-number="203" data-nb-words="48" data-nb-chars="281"><span class="idea" data-nb-ref-number="208" id="idea208" data-nb-words="48" data-nb-chars="281">Jak se&nbsp;skromně domnívá, všechny ty&nbsp;ničemné spory vyvolávají jen zlou krev – působí to&nbsp;bojovně vyboulená lebka nebo nějaká žláza, chyba je&nbsp;tvrdit, že&nbsp;jde o&nbsp;čest a&nbsp;vlajku – většinou přitom záleží na&nbsp;peněžních záležitostech, ty&nbsp;vězí za&nbsp;vším, lakota a&nbsp;závist, lidé nevědí, kdy přestat.</span></p>
          <p class="chunk" data-nb-ref-number="204" data-nb-words="18" data-nb-chars="113"><span class="idea" data-nb-ref-number="209" id="idea209" data-nb-words="18" data-nb-chars="113">– Obviňují – pronesl nahlas. Odvrátil se&nbsp;od&nbsp;ostatních, kteří nejspíš… a&nbsp;hovořil zblízka, aby ostatní… kdyby snad…</span></p>
          <p class="chunk" data-nb-ref-number="205" data-nb-words="229" data-nb-chars="1412"><span class="idea" data-nb-ref-number="210" id="idea210" data-nb-words="229" data-nb-chars="1412">– Židy, jakoby stranou prozradil tiše Štěpánovi do&nbsp;ucha, obviňují z&nbsp;rozvratu. Zbla pravdy na&nbsp;tom není, to&nbsp;vám klidně řeknu. Dějiny – jestlipak vás to&nbsp;překvapí? – nezvratně dosvědčují, že&nbsp;když inkvizice vyhnala židy, Španělsko upadlo, a&nbsp;Anglie se&nbsp;vzmohla, jakmile je&nbsp;tam dovezl Cromwell, ten náramně šikovný rabiják, který toho má&nbsp;jinak hodně na&nbsp;svědomí. Proč? Protože jsou praktikové, a&nbsp;to&nbsp;osvědčení. Nechci se&nbsp;vůbec rozplývat nějakým… základní díla na&nbsp;to&nbsp;téma znáte, a&nbsp;přestože jste pravověřící… Náboženství nechme stranou, ale v&nbsp;hospodářské oblasti kněz znamená chudobu. Zase Španělsko, sám jste to&nbsp;za&nbsp;války viděl, proti takové průbojné Americe. Pro Turky je&nbsp;to&nbsp;dogma. Kdyby nevěřili, že&nbsp;přijdou po&nbsp;smrti rovnou do&nbsp;nebe, snažili by&nbsp;se&nbsp;život zlepšit – aspoň si&nbsp;myslím. Takhle dryáčnicky pod vylhanou záminkou vyvolává venkovský kněz bouři. Jsem zrovna tak dobrý Ir, prohlásil s&nbsp;dramatickým důrazem, jako ten sprosťák, o&nbsp;kterém jsem vám vyprávěl, a&nbsp;chtěl bych, dodal závěrem, aby všechna vyznání a&nbsp;všechny třídy dostávaly obstojný důchod, ne&nbsp;zrovna nuzácký, asi tak 300 liber ročně. Je&nbsp;to&nbsp;hlavní věc, dá&nbsp;se&nbsp;lehce provést a&nbsp;stane se&nbsp;pobídkou k&nbsp;družnějšímu vztahu člověka k&nbsp;člověku. Taková je&nbsp;moje představa, vyberte si&nbsp;z&nbsp;ní, co&nbsp;se&nbsp;vám hodí. Tomu říkám vlastenectví. _Ubi patria,_ jak jsme to&nbsp;za&nbsp;klasických studií na&nbsp;<em>Alma mater_ pochytili, <em>vita bene_</em>[307]</em><a href="./resources/undefined"></a><em>.</em> Kde se&nbsp;člověku dobře žije, takový je&nbsp;smysl, když pracuje.</span></p>
          <p class="chunk" data-nb-ref-number="206" data-nb-words="64" data-nb-chars="419"><span class="idea" data-nb-ref-number="211" id="idea211" data-nb-words="64" data-nb-chars="419">Nad nepoživatelnou náhražkou kávy, zaposlouchán do&nbsp;tohoto obecného souhrnu věcí, zíral Štěpán do&nbsp;prázdna. Slyšel ovšem všelijaká slova, jak hrají všemi barvami zrovna jako zrána v&nbsp;Ringsendu ráčci ve&nbsp;všech barvách různých druhů téhož písku, zavrtávající se&nbsp;někam pod něj, kde (jak se&nbsp;aspoň zdá) jsou domovem. Tu&nbsp;pohlédl vzhůru a&nbsp;uviděl oči, které říkaly nebo neříkaly slova, pronesená zaslechnutým hlasem – když pracuje.</span></p>
          <p class="chunk" data-nb-ref-number="207" data-nb-words="9" data-nb-chars="47"><span class="idea" data-nb-ref-number="212" id="idea212" data-nb-words="9" data-nb-chars="47">– Mě&nbsp;vynechte, vypravil ze&nbsp;sebe, totiž s&nbsp;prací.</span></p>
          <p class="chunk" data-nb-ref-number="208" data-nb-words="24" data-nb-chars="169"><span class="idea" data-nb-ref-number="213" id="idea213" data-nb-words="24" data-nb-chars="169">Oči ta&nbsp;poznámka překvapila, protože ten, komu <em>pro temp</em>.<a href="./resources/undefined">[308]</a> patřily, prohodil, nebo spíš hovořící hlas prohodil: Všichni společně musí pracovat, nic jiného jim nezbývá.</span></p>
          <p class="chunk" data-nb-ref-number="209" data-nb-words="78" data-nb-chars="457"><span class="idea" data-nb-ref-number="214" id="idea214" data-nb-words="78" data-nb-chars="457">– Myslím, honem prohlásil druhý, v&nbsp;nejširším slova smyslu. Taky literární činnost, pěstovanou ne&nbsp;pro pouhou slávu. Psaní do&nbsp;novin, což je&nbsp;dnes nejschůdnější. I&nbsp;to&nbsp;je&nbsp;práce. A&nbsp;důležitá práce. Po&nbsp;všech, moc toho o&nbsp;vás nevím, ale po&nbsp;všech nákladech vynaložených na&nbsp;vaše vzdělání, měl byste si&nbsp;sám určit, kolik vám mají platit. Stejným právem jako sedlák i&nbsp;vy&nbsp;máte právo živit se&nbsp;perem a&nbsp;pěstovat filozofii. Oba patříte Irsku. Mozek i&nbsp;mozoly. Obojí je&nbsp;důležité.</span></p>
          <p class="chunk" data-nb-ref-number="210" data-nb-words="20" data-nb-chars="136"><span class="idea" data-nb-ref-number="215" id="idea215" data-nb-words="20" data-nb-chars="136">– Domníváte se, uchechtl se&nbsp;Štěpán, že&nbsp;jsem snad důležitý, protože patřím do&nbsp;<em>faubourg Saint-Patrice_</em>[309]_<a href="./resources/undefined"></a><em>,</em> jemuž se&nbsp;stručně říká Irsko.</span></p>
          <p class="chunk" data-nb-ref-number="211" data-nb-words="9" data-nb-chars="46"><span class="idea" data-nb-ref-number="216" id="idea216" data-nb-words="9" data-nb-chars="46">– Šel bych ještě dál, zalichotil mu&nbsp;pan Bloom.</span></p>
          <p class="chunk" data-nb-ref-number="212" data-nb-words="18" data-nb-chars="95"><span class="idea" data-nb-ref-number="217" id="idea217" data-nb-words="18" data-nb-chars="95">– Jenže já&nbsp;se&nbsp;domnívám, vskočil mu&nbsp;do&nbsp;řeči Štěpán, že&nbsp;Irsko je&nbsp;asi důležité, protože patří mně.</span></p>
          <p class="chunk" data-nb-ref-number="213" data-nb-words="24" data-nb-chars="131"><span class="idea" data-nb-ref-number="218" id="idea218" data-nb-words="24" data-nb-chars="131">– Že&nbsp;patří, cože? s&nbsp;dotazem se&nbsp;k&nbsp;němu nahnul pan Bloom. Napadlo ho, že&nbsp;špatně rozumí. Promiňte. Konec jsem nezaslechl. Co&nbsp;jste to…?</span></p>
          <p class="chunk" data-nb-ref-number="214" data-nb-words="20" data-nb-chars="116"><span class="idea" data-nb-ref-number="219" id="idea219" data-nb-words="20" data-nb-chars="116">Zřejmě rozdurděn mu&nbsp;to&nbsp;Štěpán opakoval a&nbsp;nepříliš zdvořile odstrčil hrnek s&nbsp;kávou, či&nbsp;co&nbsp;to&nbsp;vlastně bylo, a&nbsp;podotkl:</span></p>
          <p class="chunk" data-nb-ref-number="215" data-nb-words="7" data-nb-chars="36"><span class="idea" data-nb-ref-number="220" id="idea220" data-nb-words="7" data-nb-chars="36">– Vlast se&nbsp;změnit nedá. Změňme téma.</span></p>
          <p class="chunk" data-nb-ref-number="216" data-nb-words="407" data-nb-chars="2520"><span class="idea" data-nb-ref-number="221" id="idea221" data-nb-words="407" data-nb-chars="2520">Po&nbsp;této ťafce, že&nbsp;má&nbsp;změnit téma, sklopil pan Bloom v&nbsp;rozpacích oči, nevěda, jak si&nbsp;má&nbsp;vlastně vyložit, co&nbsp;patří čemu, a&nbsp;kdesi cosi. Že&nbsp;se&nbsp;durdí, bylo mu&nbsp;jasnější než ostatek. Rozpařenost nedávného hýření, bodejť, drsně z&nbsp;něho hovoří s&nbsp;jistou trpkostí, která je&nbsp;mu&nbsp;v&nbsp;střízlivém stavu naprosto cizí. Třeba neužil náležitě domáckého života a&nbsp;ten pokládá on, pan Bloom, za&nbsp;veledůležitý, nebo nekamarádil s&nbsp;pořádnými lidmi. Nad mladíkem sedícím vedle něho trnul strachy a&nbsp;poněkud zděšeně si&nbsp;uvědomoval, že&nbsp;se&nbsp;zrovna vrátil z&nbsp;Paříže, zvlášť očima mu&nbsp;nápadně připomněl otce a&nbsp;sestru, ale nic si&nbsp;z&nbsp;nich nevybral, v&nbsp;duchu si&nbsp;však vybavil, kolik kultivovaných chlapíků, oslnivě slibných, už&nbsp;v&nbsp;rozpuku předčasně zchátralo a&nbsp;sami si&nbsp;to&nbsp;zavinili. Třeba takový O’Callaghan, potrhlík spřízněný s&nbsp;nejlepšími kruhy, leč nezámožný, ten když se&nbsp;octl v&nbsp;ráži, kdekoho obtěžoval a&nbsp;prováděl samé skopičiny, mimo jiné se&nbsp;okázale procházel v&nbsp;šatech z&nbsp;balicího papíru (opravdu). I&nbsp;nastalo obvyklé <em>dénouement,</em> v&nbsp;šprýmování neznal míru, až&nbsp;se&nbsp;octl v&nbsp;bžundě a&nbsp;zmizel z&nbsp;parády jen s&nbsp;pomocí známých, potají mu&nbsp;John Mallon z&nbsp;nižšího hradního dvora vzkázal, že&nbsp;má&nbsp;být stíhán podle druhého paragrafu novely trestního zákoníku, pár jich dostalo obsílku, ale jména nebyla zveřejněna, proč, to&nbsp;pochopí každý, kdo má&nbsp;krapet rozumu. A&nbsp;tak jedno k&nbsp;druhému, šest šestnáct, nad tím vším dělal nápadně hluchého, Antonio, žokeji a&nbsp;estéti a&nbsp;tetování, které (někdy v&nbsp;sedmdesátých letech) kvetlo dokonce i&nbsp;v&nbsp;Horní sněmovně, protože sám nositel trůnu v&nbsp;mladých letech, když byl ještě následníkem, ostatní příslušníci horních deseti a&nbsp;jiní velmoži kráčeli ve&nbsp;stopách hlavy státu, zapřemítal nad tím, jak pod třpytným nátěrem prominenti a&nbsp;korunované hlavy porušují mravnost jako před lety v&nbsp;Cornwallu způsobem nehrubě odpovídajícím přírodě, na&nbsp;což milá paní Strážkyně mravů má&nbsp;podle platného práva hrozně spadeno, jenže ne&nbsp;z&nbsp;té&nbsp;či&nbsp;oné pohnutky, která se&nbsp;v&nbsp;tom hledala, leda hlavně ženy, které by&nbsp;se&nbsp;na&nbsp;lžičce vody utopily zejména kvůli šatům a&nbsp;ostatnímu příslušenství. Dáma, která si&nbsp;potrpí na&nbsp;exkluzívní prádlo, by&nbsp;měla, a&nbsp;pán, který šije u&nbsp;lepšího krejčího, musí nápověďmi ještě rozšířit mezeru, která je&nbsp;od&nbsp;sebe dělí, a&nbsp;páchané necudnosti náležitě okořenit, ona jemu rozepne, on&nbsp;zas jí&nbsp;rozváže, pozor na&nbsp;špendlík, kdežto takový divoch z&nbsp;lidožroutských ostrovů za&nbsp;třicetistupňového vedra ve&nbsp;stínu, ten si&nbsp;s&nbsp;tím neláme hlavu. Ale mám-li se&nbsp;vrátit tam, kde jsem začal, jsou zas jiní, kteří se&nbsp;zezadu lokty prodrali dopředu. Čirou silou vrozeného nadání. Mozkem, prosím.</span></p>
          <p class="chunk" data-nb-ref-number="217" data-nb-words="157" data-nb-chars="978"><span class="idea" data-nb-ref-number="222" id="idea222" data-nb-words="157" data-nb-chars="978">Z&nbsp;tohoto důvodu a&nbsp;ještě z&nbsp;jiných zdálo se&nbsp;mu&nbsp;prospěšné i&nbsp;potřebné, když už&nbsp;s&nbsp;tím začal, ještě se&nbsp;zdržet a&nbsp;využít této nepředvídané příležitosti, proč, to&nbsp;sám nevěděl, vždyť už&nbsp;ho&nbsp;to&nbsp;stálo pěkných pár šilinků. Styk s&nbsp;člověkem nevšedního kalibru, který poskytuje tolik látky k&nbsp;myšlení, bohatě vynahradí menší… Taková občasná intelektuální vzpruha je, tak mu&nbsp;připadlo, znamenitým duševním osvěžením. Dále k&nbsp;tomu patří náhodné setkání, debata, tanec, rvačka, mořský vlk odrůdy dnes tady, zítra bůhvíkde, noční tuláci, kupa příhod, to&nbsp;všechno tvoří miniaturní kamej světa, v&nbsp;němž žijeme, tím spíše, že&nbsp;život pracujících nejdoleji, totiž horníků, potápěčů, popelářů se&nbsp;poslední dobou hodně sleduje pod lupou. Když už&nbsp;má&nbsp;z&nbsp;této jasné hodiny něco vytěžit, přemýšlel, jestli by&nbsp;ho&nbsp;taky potkalo podobné štěstí jako pana Philipa Beaufoye, kdyby to&nbsp;sepsal. Co&nbsp;kdyby tak složil něco neotřepaného (a to&nbsp;určitě složí), co&nbsp;mu&nbsp;vynese pět liber za&nbsp;sloupec, třeba <em>Co jsem zažil v&nbsp;drožkářské boudě.</em></span></p>
          <p class="chunk" data-nb-ref-number="218" data-nb-words="143" data-nb-chars="886"><span class="idea" data-nb-ref-number="223" id="idea223" data-nb-words="143" data-nb-chars="886">Náhoda tomu chtěla, že&nbsp;měl u&nbsp;lokte ležet <em>Telegraf</em> Telecí mrav, zvláštní sportovní vydání na&nbsp;růžovém papíře, a&nbsp;jak tak znovu marně hloubal nad tím, že&nbsp;vlast patří jemu, a&nbsp;nad tím dřívějším rébusem, když loď přijela z&nbsp;Bridgewateru a&nbsp;pohlednice je&nbsp;adresována A. Boudinovi, pověz, jak starý je&nbsp;kapitán, bezcílně těkal po&nbsp;nadpisech, jak o&nbsp;ně&nbsp;očima zavadil, ty&nbsp;všeobsáhlý tisk náš vezdejší dejž nám dnes. V&nbsp;první chvíli se&nbsp;lekl, ale ono se&nbsp;to&nbsp;týkalo nějakého H. du&nbsp;Boyese, zástupce firmy s&nbsp;psacími stroji nebo něčím takovým. Velká bitva Tokio. Milkování po&nbsp;irsku, 200 liber náhrada škody. Gordon Bennett. Vystěhovalecký podvod. Dopis od&nbsp;Jeho Milosti Williama +. <em>Zahodil</em> v&nbsp;Ascotu připomíná Derby z&nbsp;r. 1892, kdy proti všemu očekávání modrou stužku získal <em>Sir Henry</em> kapitána Marshalla. Newyorská katastrofa, tisíc lidí přišlo o&nbsp;život. Slintavka a&nbsp;kulhavka. Pohřeb zesnulého pana Patrika Dignama.</span></p>
          <p class="chunk" data-nb-ref-number="219" data-nb-words="14" data-nb-chars="88"><span class="idea" data-nb-ref-number="224" id="idea224" data-nb-words="14" data-nb-chars="88">Aby změnil téma, přečetl si&nbsp;tedy Dignamův nekrolog, je&nbsp;to, řekl si, neveselé rozloučení.</span></p>
          <p class="chunk" data-nb-ref-number="220" data-nb-words="136" data-nb-chars="885"><span class="idea" data-nb-ref-number="225" id="idea225" data-nb-words="136" data-nb-chars="885"><em>Dnes dopoledne</em> (dal to&nbsp;tam ovšem Hynes) <em>byly tělesné pozůstatky pana Patrika Dignama odvezeny z&nbsp;jeho bydliště v&nbsp;Northbridge Avenue č. 9, Sandymount, a&nbsp;uloženy na&nbsp;glasnevinském hřbitově. Zesnulý byl v&nbsp;našem velkoměstě osobnost nadobyčej sympatická a&nbsp;oblíbená, a&nbsp;zdrceni jeho skonem po&nbsp;krátké nemoci, hluboce ho&nbsp;želí občané všech vrstev. Pohřbu se&nbsp;zúčastnilo mnoho přátel zesnulého</em> (to psal jistě Hynes na&nbsp;Fňukalův pokyn), <em>obstarala ho&nbsp;firma H. J. O’Neill a&nbsp;spol., North Strand Road č. 164. Mezi smutečními hosty byli: P. Dignam (syn), Bernard Corrigan (švagr), John Henry Menton, práv. zást., Martin Cunningham, John Power, jedliph 1/8 ador dourador</em> (zrovna tehdy asi zavolal na&nbsp;tatíka přes zprávy Monkse kvůli Clavisovu inzerátu), <em>Thomas Kernan, Šimon Dedalus, Štěpán Dedalus, bakalář, Edward J. Lambert, Cornelius Kelleher, Joseph M’C. Hynes, L. Boom, C. P. M’Coy,</em> – <em>M’Intosh a&nbsp;další.</em></span></p>
          <p class="chunk" data-nb-ref-number="221" data-nb-words="50" data-nb-chars="345"><span class="idea" data-nb-ref-number="226" id="idea226" data-nb-words="50" data-nb-chars="345">Nemálo podrážděn L. Boomem (jak tam nesprávně stálo) a&nbsp;taky zplichtěně vysázeným řádkem, zároveň však rozjařen C. P. M’Coyem a&nbsp;bakalářem Štěpánem Dedalem, kteří se&nbsp;tam samozřejmě vůbec neobjevili, znervózněle na&nbsp;to&nbsp;upozornil svého spolubakaláře, který už&nbsp;zase zápolil se&nbsp;zívnutím, a&nbsp;nezapomněl přitom na&nbsp;obvyklou žeň nesmyslných tiskových šotků.</span></p>
          <p class="chunk" data-nb-ref-number="222" data-nb-words="23" data-nb-chars="124"><span class="idea" data-nb-ref-number="227" id="idea227" data-nb-words="23" data-nb-chars="124">– Jestlipak to&nbsp;není první epištola k&nbsp;Židům, zeptal se, jakmile sklapl dolní čelist. Text: otevř ústa svá a&nbsp;nohu si&nbsp;tam strč.</span></p>
          <p class="chunk" data-nb-ref-number="223" data-nb-words="43" data-nb-chars="228"><span class="idea" data-nb-ref-number="228" id="idea228" data-nb-words="43" data-nb-chars="228">– Taky že&nbsp;je, řekl Bloom (zprvu si&nbsp;myslel, že&nbsp;se&nbsp;to&nbsp;týká arcibiskupa, dokud nepromluvil o&nbsp;ústech a&nbsp;noze, což se&nbsp;ho&nbsp;nemůže týkat), a&nbsp;všecek šťastný, že&nbsp;ho&nbsp;uspokojil, a&nbsp;taky ohromený tím, že&nbsp;to&nbsp;tam Myles Crawford přece jen vrazil.</span></p>
          <p class="chunk" data-nb-ref-number="224" data-nb-words="215" data-nb-chars="1310"><span class="idea" data-nb-ref-number="229" id="idea229" data-nb-words="215" data-nb-chars="1310">Zatímco si&nbsp;druhý pročítal druhou stránku, Boom (říkejme mu&nbsp;zatím zkomoleným jménem) zabíjel pár volných chvilek tím, že&nbsp;si&nbsp;na&nbsp;třetí stránce po&nbsp;kouscích četl o&nbsp;třetím dostihu v&nbsp;Ascotu, první cena 1 000 sovereignů a&nbsp;ještě zvlášt 3000 sovereignů pro hřebečky a&nbsp;klisničky, 1. <em>Zahodil</em> pana F. Alexandera, syn <em>Rightawaye,</em> čtyřroček, 9 kamenů 4 libry, Thrale (jezdec W. Lane), 2. <em>Zinfandel</em> (jezdec M. Cannon) lorda Howarda de&nbsp;Walden, 3. <em>Žezlo</em> pana W. Bassa. Sázky 5 ke&nbsp;4 na&nbsp;<em>Zinfandela</em> (jezdec M. Cannon), 20 ku&nbsp;1 na&nbsp;<em>Zahodila</em> (bez vyhlídek). <em>Zahodil</em> a&nbsp;<em>Zinfandel</em> běželi bok po&nbsp;boku. Zprvu se&nbsp;běželo vyrovnaně, potom se&nbsp;ujal vedení outsider a&nbsp;na&nbsp;dvaapůlmílové dráze předběhl hnědáka lorda Howarda de&nbsp;Walden a&nbsp;kaštánku <em>Žezlo</em> pana W. Bassa. Vítěze ojezdil Braine, takže co&nbsp;o&nbsp;tom povídal Lenehan, byla báchorka. Chytře vyhrál o&nbsp;celou délku. 1000 sovereignů a&nbsp;ještě zvlášť 3000 sovereignů. O&nbsp;vítězství přišel Bremondův <em>Maximum II.</em> (ten francouzský kůň, na&nbsp;kterého se&nbsp;starostlivě doptával Bantam Lyons, jenže nedoběhl, ale doběhne každou chvíli). Vyhrát se&nbsp;dá&nbsp;všelijak. Náhrada škody za&nbsp;milkování. Jenže ten splašenec ze&nbsp;samé horlivosti vylítl jako střela, už&nbsp;aby je&nbsp;měl za&nbsp;sebou. U&nbsp;hazardních sázek to&nbsp;ovšem ani jinak nejde, ale jak se&nbsp;ukázalo, špatně si&nbsp;toho předem ztraceného koně vybral. Nakonec to&nbsp;byla sázka do&nbsp;lutrije.</span></p>
          <p class="chunk" data-nb-ref-number="225" data-nb-words="11" data-nb-chars="62"><span class="idea" data-nb-ref-number="230" id="idea230" data-nb-words="11" data-nb-chars="62">– Všechno tomu nasvědčovalo, že&nbsp;k&nbsp;tomu dojdou, řekl pan Bloom.</span></p>
          <p class="chunk" data-nb-ref-number="226" data-nb-words="8" data-nb-chars="47"><span class="idea" data-nb-ref-number="231" id="idea231" data-nb-words="8" data-nb-chars="47">– Kdo? řekl druhý, mimochodem poraněný na&nbsp;ruce.</span></p>
          <p class="chunk" data-nb-ref-number="227" data-nb-words="109" data-nb-chars="597"><span class="idea" data-nb-ref-number="232" id="idea232" data-nb-words="109" data-nb-chars="597">Jednou ráno rozevřou noviny, tvrdil drožkář, a&nbsp;přečtou si&nbsp;<em>Parnellův návrat.</em> Vsadí se&nbsp;s&nbsp;nimi, o&nbsp;co&nbsp;chtějí. Jednou navečer byl tady v&nbsp;boudě nějaký fyzilír, a&nbsp;že&nbsp;prý ho&nbsp;viděl v&nbsp;Jižní Africe. Pýcha ho&nbsp;zabila. Po&nbsp;schůzi ve&nbsp;Výborové místnosti č. 15 se&nbsp;měl oddělat nebo někam zalézt, než bude zase, čím býval, a&nbsp;nikdo na&nbsp;něho nebude ukazovat prstem. Až&nbsp;by&nbsp;zas přišel k&nbsp;sobě, všichni do&nbsp;jednoho by&nbsp;k&nbsp;němu s&nbsp;rozedřenými koleny přilezli. Mrtvý on&nbsp;není. Jenom se&nbsp;někde skrývá. V&nbsp;rakvi, co&nbsp;přivezli, bylo samé kamení. Změnil si&nbsp;jméno na&nbsp;de&nbsp;Weta, burského generála. Neměl potírat pátery. A&nbsp;tak dále a&nbsp;tak dále.</span></p>
          <p class="chunk" data-nb-ref-number="228" data-nb-words="439" data-nb-chars="2575"><span class="idea" data-nb-ref-number="233" id="idea233" data-nb-words="439" data-nb-chars="2575">Nad jejich vzpomínkami Bloom (říkejme mu&nbsp;správně) přece jen trochu užasl, protože většinou to&nbsp;byl bengál, ne&nbsp;jeden, ale tisíce, a&nbsp;potom úplné zapomenutí, však už&nbsp;je&nbsp;to&nbsp;nějakých dvacet let. Že&nbsp;na&nbsp;těch povídačkách není zbla pravdy, je&nbsp;ovšem dost pravděpodobné, a&nbsp;i&nbsp;kdyby, zdá se&nbsp;mu, že&nbsp;když na&nbsp;to&nbsp;přijde, není o&nbsp;jeho návrat co&nbsp;stát. Něco je&nbsp;na&nbsp;jeho smrti dráždí. Buď to, že&nbsp;tak banálně zhebl na&nbsp;prudký zápal plic, zrovna když už&nbsp;měl všelijaká politická řešení téměř pod střechou, nebo že&nbsp;si&nbsp;smrt, jak se&nbsp;proslýchalo, sám zavinil, protože se&nbsp;po&nbsp;promoknutí nepřezul a&nbsp;nepřevlékl, z&nbsp;toho se&nbsp;nastydl, pro odborného lékaře nevzkázal, zavřel se&nbsp;v&nbsp;pokoji a&nbsp;za&nbsp;čtrnáct dní pak umřel a&nbsp;všem ho&nbsp;bylo líto, možná je&nbsp;taky mrzelo, že&nbsp;se&nbsp;s&nbsp;ním už&nbsp;sami nemohou vypořádat. Už&nbsp;předtím ovšem nikdo nevěděl, co&nbsp;s&nbsp;ním je, docela jako v&nbsp;té&nbsp;hře <em>Alenko, kde jsi,</em> nebylo po&nbsp;něm ani slechu, a&nbsp;to&nbsp;ještě než začal vystupovat pod falešnými jmény Stewart a&nbsp;Fox, takže postřeh vyšlý z&nbsp;úst našeho známého drožkáře má&nbsp;třeba něco do&nbsp;sebe. Bodejť by&nbsp;to&nbsp;jeho, rozeného vůdce lidu, jímž věru byl, chlapa jak hora, měřícího v&nbsp;punčochách šest stop, nebo aspoň pět stop deset až&nbsp;jedenáct, nežralo, že&nbsp;si&nbsp;v&nbsp;hejnu hrají na&nbsp;kohouty pánové, kteří mu&nbsp;nesahají po&nbsp;kolena a&nbsp;dobrých vlastností mají poskrovnu. Jistě poučný příklad: modla na&nbsp;hliněných nohách. A&nbsp;tu&nbsp;se&nbsp;na&nbsp;něho vrhla dvaasedmdesátka oddaných nohsledů a&nbsp;pokydala ho&nbsp;blátem. Docela jako mezi vrahy. Něčím neodolatelně puzen, chtěj nechtěj se&nbsp;vracíš předvést náhradníkovi, jak zahrát titulní úlohu. Viděl ho&nbsp;jen jednou, takových příležitostí se&nbsp;najde málo, velmi si&nbsp;tu&nbsp;výsadu považoval, v&nbsp;<em>Nepotlačitelném</em> nebo snad v&nbsp;<em>Sjednoceném Irsku</em> tehdá rozbíjeli sazbu, sám mu&nbsp;ze&nbsp;země podal sražený cylindr a&nbsp;on&nbsp;mu&nbsp;řekl <em>Děkuji,</em> bylo vidět, jak to&nbsp;v&nbsp;něm vře, ale navzdory zmíněné bleskové nehodě zachoval ledový klid – krev se&nbsp;nezapře. Co&nbsp;se&nbsp;pak návratu týče, buď rád, že&nbsp;na&nbsp;tebe, sotva se&nbsp;vrátíš, nepoštvou jezevčíka. Obyčejně pak nastává váhání a&nbsp;kolísání. Tom řekne ano, Dick a&nbsp;Harry zase ne. Nejprve si&nbsp;zajdeš za&nbsp;nynějším majitelem a&nbsp;vytasíš se&nbsp;s&nbsp;doklady jako ten, co&nbsp;se&nbsp;v&nbsp;tichbornském sporu domáhal dědictví. Roger Charles Tichborne, pokud si&nbsp;vzpomíná, loď se&nbsp;jmenovala <em>Bella</em>_,_ on, dědic, se&nbsp;s&nbsp;ní&nbsp;potopil, jak dosvědčují svědci, a&nbsp;tuší má&nbsp;vytetováno myslím lord Bellew. Podrobnosti mohl lehce pochytit od&nbsp;nějakého kamaráda na&nbsp;palubě, po&nbsp;odchodu z&nbsp;lodi je&nbsp;pak přizpůsobit popisu a&nbsp;představit se: _Promiňte, já&nbsp;jsem Tenaten,_ nebo tak nějak nenuceně. Z&nbsp;opatrnosti měl, řekl pan Bloom nepříliš sdílnému sousedovi, zamlklému jako ta&nbsp;zmíněná celebrita, nejprve ohledat terén.</span></p>
          <p class="chunk" data-nb-ref-number="229" data-nb-words="17" data-nb-chars="100"><span class="idea" data-nb-ref-number="234" id="idea234" data-nb-words="17" data-nb-chars="100">– Oddělala ho&nbsp;ta&nbsp;mrcha, ta&nbsp;anglická děvka, poznamenal krčmář. Ta&nbsp;mu&nbsp;zatloukla první hřebík do&nbsp;rakve.</span></p>
          <p class="chunk" data-nb-ref-number="230" data-nb-words="24" data-nb-chars="162"><span class="idea" data-nb-ref-number="235" id="idea235" data-nb-words="24" data-nb-chars="162">– Naducaná ženská, málo platné, prohodil domnělý městský písař Henry Campbell, pěkný kousek. U&nbsp;holiče jsem viděl její obrázek. Manžel kapitán, či&nbsp;aspoň důstojník.</span></p>
          <p class="chunk" data-nb-ref-number="231" data-nb-words="10" data-nb-chars="53"><span class="idea" data-nb-ref-number="236" id="idea236" data-nb-words="10" data-nb-chars="53">– To&nbsp;byl, dodal rozverně Odřikoza. A&nbsp;kulky samá vata.</span></p>
          <p class="chunk" data-nb-ref-number="232" data-nb-words="476" data-nb-chars="2812"><span class="idea" data-nb-ref-number="237" id="idea237" data-nb-words="476" data-nb-chars="2812">Tímto humorným úštěbkem sklidil u&nbsp;své <em>entourage</em> salvu smíchu. Bloom, ten beze stopy úsměvu jen civěl ke&nbsp;dveřím a&nbsp;přemítal nad historickým příběhem, který v&nbsp;době, kdy to&nbsp;prasklo a&nbsp;nadto ještě byly uveřejněny jejich vzájemné zamilované dopisy, plné sladkých nicůtek, vzbudil nemalou pozornost. Nejprve to&nbsp;byla čistě platonická záležitost, jenže se&nbsp;ozvala příroda, oni k&nbsp;sobě přilnuli, vzplanuli prudkou láskou, šlo to&nbsp;od&nbsp;úst k&nbsp;ústům, až&nbsp;pak uhodil hrom k&nbsp;nemalé radosti zavilců, usilujících o&nbsp;jeho pád, dávno už&nbsp;to&nbsp;bylo veřejné tajemství, i&nbsp;když ne&nbsp;takových rozměrů, do&nbsp;jakých potom vybujelo. Ale když už&nbsp;se&nbsp;o&nbsp;nich vědělo, že&nbsp;k&nbsp;sobě patří a&nbsp;on&nbsp;je&nbsp;její znejmilejší, nač to&nbsp;kdekomu hlásali na&nbsp;střechách, že&nbsp;totiž, jak z&nbsp;přísežného svědectví vyšlo najevo, spává u&nbsp;ní&nbsp;v&nbsp;ložnici, jako elektrická jiskra pak proběhlo soudní síní vzrušení nad výpovědí svědků, kteří přísahali, že&nbsp;ho&nbsp;tehdy a&nbsp;tehdy viděli, jak v&nbsp;nočním úboru po&nbsp;žebříku slézá z&nbsp;bytu v&nbsp;horním patře, kam se&nbsp;předtím dostal stejnou cestou, na&nbsp;čemž týdeníky, hýřící oplzlostmi, vydělaly fůru peněz. Ono to&nbsp;bylo tím, že&nbsp;měla manžela nekňubu a&nbsp;byli svoji jen podle jména, když pak kde se&nbsp;vzal tu&nbsp;se&nbsp;vzal přišel chlap jaksepatří, plný síly hraničící se&nbsp;slabostí, hned podlehl jejím siréním kouzlům a&nbsp;čárům a&nbsp;rodinná pouta pustil z&nbsp;hlavy. Jak už&nbsp;to&nbsp;bývá, kochal se&nbsp;pak milenčinými úsměvy. Vynořil se, netřeba dodávat, věčný problém manželského soužití. Může mezi manžely přetrvat pravá láska, když se&nbsp;do&nbsp;toho připlete další chlapík? Pranic proti tomu nezmůžou, že&nbsp;k&nbsp;ní&nbsp;stržen vášnivostí s&nbsp;láskou vzhlíží. Chlap to&nbsp;byl věru k&nbsp;pohledání, ke&nbsp;všemu ještě obdařený vzácnými vlohami, kdepak proti němu ten druhý vojáček, jakýsi panák na&nbsp;způsob <em>adjé, čacký kapitáne,</em> od&nbsp;lehkých dragounů, lépe řečeno od&nbsp;osmnáctého husarského, a&nbsp;jaksi dvojnásob vznětlivý (totiž on, padlý vůdce, ne&nbsp;ten druhý), čímž si, jak ona ovšem po&nbsp;žensku záhy vycítila, proklestí cestu ke&nbsp;slávě, a&nbsp;taky si&nbsp;ji&nbsp;málem proklestil, jenže jeho někdejší oddaní stoupenci, kněží a&nbsp;hlasatelé evangelia vůbec i&nbsp;jeho milovaní pachtýři, vypuzení z&nbsp;držby, jimž v&nbsp;zapadlých končinách vlasti rytířsky sloužil a&nbsp;tak za&nbsp;ně&nbsp;bojoval, že&nbsp;se&nbsp;jim o&nbsp;tom ani nesnilo, ti&nbsp;mu&nbsp;ženitbu nadobro zvrtli, čímž uhlí řeřavé shrnuli na&nbsp;hlavu jeho a&nbsp;jako ten osel v&nbsp;bajce ho&nbsp;kopli. Když se&nbsp;tak člověk zahledí do&nbsp;minula, vypadá to&nbsp;jako sen. A&nbsp;nic horšího než se&nbsp;vracet, samo sebou se&nbsp;rozumí, že&nbsp;pak člověk neví, na&nbsp;čem je, protože stejně jako čas jde všechno dál. I&nbsp;takový Irishtown Strand, přemýšlel, kam po&nbsp;léta nezabrousil, vypadá jinak, než co&nbsp;se&nbsp;tam na&nbsp;severní straně náhodou ubytoval. Jdi si&nbsp;na&nbsp;sever či&nbsp;na&nbsp;jih, všechno ti&nbsp;prostě a&nbsp;jednoduše zhatí vřelá vášeň, což jen potvrzuje jeho slova, ona je&nbsp;taky Španělka nebo napolo Španělka, ty&nbsp;nejsou v&nbsp;ničem polovičaté, s&nbsp;náruživou jižní bezuzdností bez špetky studu se&nbsp;do&nbsp;všeho vrhnou.</span></p>
          <p class="chunk" data-nb-ref-number="233" data-nb-words="16" data-nb-chars="97"><span class="idea" data-nb-ref-number="238" id="idea238" data-nb-words="16" data-nb-chars="97">– Potvrzuje to&nbsp;jen má&nbsp;slova, s&nbsp;rozháranou hrudí řekl Štěpánovi. Jestli se&nbsp;nemýlím, taky Španělka.</span></p>
          <p class="chunk" data-nb-ref-number="234" data-nb-words="30" data-nb-chars="166"><span class="idea" data-nb-ref-number="239" id="idea239" data-nb-words="30" data-nb-chars="166">– Dcera španělského krále, a&nbsp;ještě něco zablábolil o&nbsp;sbohem a&nbsp;na&nbsp;shledanou, španělské cibuličky, a&nbsp;první na&nbsp;cestě je&nbsp;Nebožtík a&nbsp;tolik a&nbsp;tolik je&nbsp;z&nbsp;Ramheadu do&nbsp;Scilly…</span></p>
          <p class="chunk" data-nb-ref-number="235" data-nb-words="25" data-nb-chars="142"><span class="idea" data-nb-ref-number="240" id="idea240" data-nb-words="25" data-nb-chars="142">– Vážně? vyhrkl Bloom překvapen, leč ne&nbsp;užaslý. O&nbsp;tom jsem nic povídat neslyšel. Je&nbsp;to&nbsp;možné, docela možné, vždyť tam žila. Ano, ve&nbsp;Španělsku.</span></p>
          <p class="chunk" data-nb-ref-number="236" data-nb-words="24" data-nb-chars="172"><span class="idea" data-nb-ref-number="241" id="idea241" data-nb-words="24" data-nb-chars="172">Opatrně uhnul v&nbsp;kapse knize <em>Pamlsky,</em> mimochodem si&nbsp;vzpomněl na&nbsp;propadlé předplatné v&nbsp;capelstreetské knihovně, vytáhl zápisník, všelico v&nbsp;něm kvapně přelistoval, až&nbsp;nakonec…</span></p>
          <p class="chunk" data-nb-ref-number="237" data-nb-words="17" data-nb-chars="89"><span class="idea" data-nb-ref-number="242" id="idea242" data-nb-words="17" data-nb-chars="89">– Co&nbsp;myslíte, a&nbsp;šetrně vylovil vybledlý snímek a&nbsp;položil ho&nbsp;na&nbsp;stůl, je&nbsp;to&nbsp;španělský typ?</span></p>
          <p class="chunk" data-nb-ref-number="238" data-nb-words="99" data-nb-chars="634"><span class="idea" data-nb-ref-number="243" id="idea243" data-nb-words="99" data-nb-chars="634">Štěpán se&nbsp;po&nbsp;tomto oslovení podíval na&nbsp;snímek, byla na&nbsp;něm paní většího formátu s&nbsp;nápadně kyprými tělesnými vnadami v&nbsp;rozpuku zralého věku, oblečená do&nbsp;večerní róby schválně hluboce vystřižené, takže se&nbsp;poprsí náležitě uplatnilo a&nbsp;z&nbsp;ňader bylo vidět víc než pouhý náznak, rty rozchlípeny, bezvadné zuby, se&nbsp;strojenou vážností stála u&nbsp;klavíru, kde na&nbsp;pultě ležel líbivý šlágr <em>V</em> <em>starém Madridě,</em> ten byl tehdy v&nbsp;módě. Její (paniny) tmavé velké oči hleděly na&nbsp;Štěpána s&nbsp;náběhem úsměvu nad něčím podivuhodným, podobenka byla od&nbsp;Lafayetta z&nbsp;Westmoreland Street, prvního dublinského uměleckého fotografa, ten ji&nbsp;po&nbsp;estetické stránce provedl.</span></p>
          <p class="chunk" data-nb-ref-number="239" data-nb-words="24" data-nb-chars="155"><span class="idea" data-nb-ref-number="244" id="idea244" data-nb-words="24" data-nb-chars="155">– Má&nbsp;žena, paní Bloomová, primadona, madam Marion Tweedyová, oznámil Bloom. Snímek byl vzat před několika lety. Někdy kolem roku 96. Tehdejší věrná podoba.</span></p>
          <p class="chunk" data-nb-ref-number="240" data-nb-words="136" data-nb-chars="862"><span class="idea" data-nb-ref-number="245" id="idea245" data-nb-words="136" data-nb-chars="862">Vedle mladíka se&nbsp;i&nbsp;on&nbsp;díval na&nbsp;snímek paní, své nynější řádné choti, ona je, jak mu&nbsp;prozradil, dcera majora Briana Tweedyho, vychodila školy, od&nbsp;malička znamenitě zpívala a&nbsp;poprvé se&nbsp;ukláněla obecenstvu, když jí&nbsp;ještě nebylo něžných šestnáct let. Obličej má&nbsp;na&nbsp;snímku výrazný, jen mluvit, zato je&nbsp;málo vystižena postava, za&nbsp;kterou obyčejně sklízí uznání, ta&nbsp;v&nbsp;kostýmu dost nevychází. Klidně se&nbsp;mohla dát fotografovat celá, jak je, to&nbsp;ani nemluví o&nbsp;bujných oblinách na… Sám je&nbsp;po&nbsp;chvilkách tak trochu umělec, a&nbsp;tak rozvíjivě probral zhruba ženskou postavu, zrovna ten den odpoledne si&nbsp;v&nbsp;Národním muzeu prohlédl řecké sochy, dokonale rozvité jakožto umělecká díla. Jen mramor propůjčuje předloze ramena, záda, boky, veškerý souměr. Ostatek, no&nbsp;jo, puritánství. A&nbsp;přece jen panictví sv. Josefa… naproti tomu žádná fotografie nedokáže, protože to&nbsp;zkrátka není umění.</span></p>
          <p class="chunk" data-nb-ref-number="241" data-nb-words="212" data-nb-chars="1227"><span class="idea" data-nb-ref-number="246" id="idea246" data-nb-words="212" data-nb-chars="1227">I&nbsp;počal duch býti s&nbsp;ním i&nbsp;zachtělo se&nbsp;mu&nbsp;následovat matrózova příkladu a&nbsp;pod záminkou, že… podobenku mu&nbsp;nechat, ať&nbsp;mluví sama za&nbsp;sebe, ať&nbsp;se&nbsp;druhý pokochá její krásou, vždyť upřímně řečeno její jevištní vzhled je&nbsp;požitek, který se&nbsp;aparátem nevystihne. Nějak se&nbsp;to&nbsp;však nesrovnává se&nbsp;stavovskou etiketou, je&nbsp;sice vlahá noc, ale na&nbsp;nynější roční dobu je&nbsp;báječně chladno, protože slunce po&nbsp;bouři… I&nbsp;uznamenal jistou potřebu uposlechnout jistého vnitřního hlasu a&nbsp;ukojit potřebu tím, že&nbsp;se&nbsp;rozhýbe. Přesto seděl dál jak přibitý a&nbsp;jen se&nbsp;díval na&nbsp;ušpiněný snímek, pokrčený v&nbsp;bujných oblinách, jen málo ošoupaný, a&nbsp;pohlížel stranou, aby snad (jak se&nbsp;domníval) ještě víc druhého neuváděl do&nbsp;rozpaků, až&nbsp;si&nbsp;bude pohledem měřit souměr jejího kypivého <em>embonpointu_</em>[310]_<a href="./resources/undefined"></a><em>.</em> Tou mírnou ušpiněností je&nbsp;vlastně ještě půvabnější, jako když se&nbsp;mírně ušpiní prádlo, že&nbsp;je&nbsp;pak zánovní, ba&nbsp;lepší než nové, protože se&nbsp;z&nbsp;něho vypral škrob. Co&nbsp;když byla pryč, když on&nbsp;za&nbsp;ní… Hledal jsem tu&nbsp;lampu, jak si&nbsp;o&nbsp;ni&nbsp;říkala, napadlo ho, leč jen letmo, v&nbsp;tu&nbsp;chvíli si&nbsp;totiž vzpomněl na&nbsp;zrána rozházenou postel atd. a&nbsp;na&nbsp;knížku o&nbsp;Ruby a&nbsp;hnětem si&nbsp;kozy <em>(sic</em>), jak v&nbsp;ní&nbsp;stálo, to&nbsp;asi příhodně spadla vedle domácího nočníku, ať&nbsp;mi&nbsp;to&nbsp;slovo Lindley Murray promine.</span></p>
          <p class="chunk" data-nb-ref-number="242" data-nb-words="496" data-nb-chars="3099"><span class="idea" data-nb-ref-number="247" id="idea247" data-nb-words="496" data-nb-chars="3099">Rozhodně mu&nbsp;lahodí být poblíž mladíka, vzdělaného, <em>distingué,</em> přitom vznětlivého, jedním slovem kabrňáka, i&nbsp;když to&nbsp;na&nbsp;něm není znát… a&nbsp;přece je. I&nbsp;podobenka mu&nbsp;připadá hezká a&nbsp;ona, málo platné, hezká je, přestože hodně přibrala. Jak by&nbsp;ne? Těch planých řečí kolem toho, ze&nbsp;kterých ti&nbsp;nadosmrti ulpí skvrna na&nbsp;jméně, a&nbsp;toho žurnalistického rozmazávání věčně stejné manželské rozmíšky, protože místo aby byla poctivá a&nbsp;nad něco takového povznesená, spustí se&nbsp;s&nbsp;profesionálním hráčem golfu nebo nejnovějším hereckým matadorem. Že&nbsp;se&nbsp;řízením osudu setkali a&nbsp;hned se&nbsp;do&nbsp;sebe zakoukali a&nbsp;před celou veřejností pak k&nbsp;sobě patřili, tak zněla výpověď před soudem, taky dopisy se&nbsp;četly plné obvyklých rozněžnělých a&nbsp;kompromitujících výrazů, z&nbsp;nichž bez nejmenší pochyby vysvítá, že&nbsp;dvakrát až&nbsp;třikrát týdně spolu nepokrytě obcují v&nbsp;známém přímořském hotelu, a&nbsp;tak to&nbsp;jde normální cestou, až&nbsp;jejich poměr nakonec zintimní. Když pak on&nbsp;podmínečný rozvodový rozsudek, vynesený královským prokurátorem, nedokáže zvrátit, nabude rozsudek moci práva. Jenže oba viníci až&nbsp;po&nbsp;uši do&nbsp;sebe zamilovaní si&nbsp;klidně mohou dělat jakoby nic, což taky dělají, až&nbsp;se&nbsp;toho ujme právní zástupce, a&nbsp;ten v&nbsp;předepsaném roce podá jménem poškozené strany žalobu. Jemu, Bloomovi, se&nbsp;dostalo té&nbsp;cti, že&nbsp;stál hned vedle nekorunovaného krále Erinu při tom historickém kraválu, kdy deset, dvanáct, ne-li víc oddaných nohsledů padlého vůdce – který se, jak známo, i&nbsp;v&nbsp;plášti cizoložníka bránil do&nbsp;poslední kapky krve – ti&nbsp;jeho (vůdcovi) nohsledi tedy vrazili do&nbsp;tiskárny <em>Nepotlačitelného</em> nebo snad <em>Sjednoceného Irska</em> (mimochodem zvaného tak zcela nemístně) a&nbsp;kladivy a&nbsp;podobnými krámy rozmlátili kasy s&nbsp;literami, a&nbsp;to&nbsp;kvůli nějakým urážlivým výplodům námezdných o’brienovských pisálků, kteří při svém obvyklém kydání bláta zaryli do&nbsp;soukromé morálky bývalého tribuna lidu. Očividně už&nbsp;nebyl to&nbsp;co&nbsp;dřív, ale i&nbsp;v&nbsp;tom jako vždy ledabylém oblečení imponoval svým cílevědomým pohledem, jímž váhavce, kteří ho&nbsp;vyzdvihli na&nbsp;piedestal, svrchovaně ovládal až&nbsp;do&nbsp;té&nbsp;doby, kdy poznali, že&nbsp;má&nbsp;hliněné nohy, čehož si&nbsp;ona první všimla. Byla to&nbsp;náramně pohnutá doba a&nbsp;v&nbsp;té&nbsp;všeobecné mele pan Bloom taky něco slízl, jak ho&nbsp;někdo z&nbsp;davu, který se&nbsp;tam samozřejmě hned shlukl, škaredě rýpl loktem někam do&nbsp;žaludeční jamky, nic vážného to&nbsp;naštěstí nebylo. Nedopatřením mu&nbsp;(Parnellovi) někdo srazil klobouk, a&nbsp;jak je&nbsp;dějinně zjištěno, právě Bloom, svědek té&nbsp;nehody, ho&nbsp;v&nbsp;tlačenici zdvihl, že&nbsp;mu&nbsp;ho&nbsp;vrátí (a taky mu&nbsp;ho&nbsp;bleskurychle vrátil), a&nbsp;on, uřícený a&nbsp;prostovlasý, tu&nbsp;chvíli v&nbsp;myšlenkách na&nbsp;míle daleko od&nbsp;klobouku, rozený kavalír, jemuž blaho vlasti leží na&nbsp;srdci a&nbsp;o&nbsp;nic jiného nestojí než o&nbsp;slávu, krev se&nbsp;nezapře, rázem se&nbsp;v&nbsp;něm ozvalo slušné vychování, vštípené ještě na&nbsp;klíně matčině, ohlédl se&nbsp;totiž po&nbsp;dárci a&nbsp;s&nbsp;bezvadným aplombem mu&nbsp;poděkoval řka: <em>Mockrát děkuji,</em> ale docela jiným tónem hlasu než ten koryfej právnického stavu, jemuž dříve ten den Bloom taky narovnal pokrývku hlavy, historie se&nbsp;opakuje, jenže poněkud jinak: bylo to&nbsp;po&nbsp;pohřbu společného přítele, splnivše chmurný úkol a&nbsp;uloživše jeho pozůstatky do&nbsp;hrobu, ponechali ho&nbsp;věčné slávě.</span></p>
          <p class="chunk" data-nb-ref-number="243" data-nb-words="226" data-nb-chars="1367"><span class="idea" data-nb-ref-number="248" id="idea248" data-nb-words="226" data-nb-chars="1367">Víc ho&nbsp;dopalovaly nejapné vtipy drožkářů a&nbsp;jiných, žertem je&nbsp;pronášeli a&nbsp;bezuzdně se&nbsp;jim řehtali, jako by&nbsp;chápali proč a&nbsp;zač, a&nbsp;zatím nevěděli, co&nbsp;si&nbsp;o&nbsp;tom mají myslit, ti&nbsp;dva si&nbsp;to&nbsp;mezi sebou pekli sami, jestli se&nbsp;toho časem nedopídil řádný manžel buď z&nbsp;anonymního dopisu, nebo od&nbsp;obligátního mladičkého Jonese, který je&nbsp;ve&nbsp;vrcholném okamžiku zastihl pevně objaté v&nbsp;milostné póze a&nbsp;upozornil ho, jak neřádně si&nbsp;počínají, byl z&nbsp;toho domácí krach, spanilá hříšnice na&nbsp;kolenou prosila svého pána a&nbsp;velitele za&nbsp;odpuštění a&nbsp;slibovala, že&nbsp;s&nbsp;ním poměr přeruší a&nbsp;nebude ho&nbsp;k&nbsp;sobě pouštět, jen ať&nbsp;nad tím zarmoucený manžel zamhouří oko a&nbsp;zapomene, co&nbsp;bylo, usedavě plakala a&nbsp;přitom záludně mžourala, protože jich asi bylo víc. On&nbsp;sám při svém skeptickém založení si&nbsp;myslí a&nbsp;nijak se&nbsp;tím netají, že&nbsp;nějaký chlap (nebo celý chumel chlapů), zapsaný v&nbsp;seznamu paniných kandidátů, pořád číhá poblíž, ať&nbsp;si&nbsp;je&nbsp;třeba teoreticky vzato nejvzornější manželka na&nbsp;světě a&nbsp;celkem spolu vycházejí, pokud si&nbsp;nepamětliva svých povinností neumane, že&nbsp;má&nbsp;manželského živobytí po&nbsp;krk a&nbsp;s&nbsp;jistým rozechvěním si&nbsp;v&nbsp;spořádaných mezích zaflirtuje, aby ji&nbsp;s&nbsp;nekalými úmysly zahrnovali pozorností, a&nbsp;nakonec pak s&nbsp;láskou přilne k&nbsp;jinému, z&nbsp;čehož pak vznikají <em>liaisony</em> mezi dosud pohlednými vdanými čtyřicátnicemi a&nbsp;mladšími muži, jak o&nbsp;tom sdostatek svědčí lekcterý proslavený případ zamilovaných žen.</span></p>
          <p class="chunk" data-nb-ref-number="244" data-nb-words="179" data-nb-chars="1114"><span class="idea" data-nb-ref-number="249" id="idea249" data-nb-words="179" data-nb-chars="1114">Věčná škoda, že&nbsp;takový mladík, jako je&nbsp;soused, zřejmě obdařený slušnou dávkou rozumu, maří drahocenný čas s&nbsp;ženštinami lehkých mravů, které ho&nbsp;lehce mohou něčím nadosmrti obdarovat. Po&nbsp;vzoru blahého staromládenectví, jakmile se&nbsp;objeví ta&nbsp;Pravá, pojme ji&nbsp;za&nbsp;choť, ale zatím je&nbsp;pro něho ženská společnost <em>conditio sine qua non,</em> přitom však má&nbsp;vážné pochybnosti, ne&nbsp;že&nbsp;by&nbsp;chtěl na&nbsp;Štěpánovi vyloudit něco o&nbsp;slečně Fergusonové (nejspíš jeho vůdčí hvězdě, která ho&nbsp;tak časně zrána přivedla do&nbsp;Irishtownu), ale že&nbsp;se&nbsp;zálibně kochal představou, jak se&nbsp;mládenec uchází o&nbsp;dívčinu, jak dvakrát až&nbsp;třikrát za&nbsp;týden chodí mezi hihňavé, nadobro nemajetné slečinky a&nbsp;jak podle předpisů nejprve sype lichotky a&nbsp;chodí na&nbsp;procházky, k&nbsp;nimž patří zamilované mazlení a&nbsp;květiny a&nbsp;čokoládové zákusky. Chyba, jestli ho, člověka bez rodiny a&nbsp;bez domova, v&nbsp;jeho věku odírá nějaká domácí, horší než macecha. Podivné věci, které zničehožnic utrousí, vábí jeho, staršího, je&nbsp;mu&nbsp;o&nbsp;několik let víc, je&nbsp;jako jeho otec. Rozhodně by&nbsp;měl něco pořádného pojíst, třeba vaječný punč s&nbsp;nefalšovanou mateřskou krmí, nebo aspoň podomácku vajko na&nbsp;měkko.</span></p>
          <p class="chunk" data-nb-ref-number="245" data-nb-words="14" data-nb-chars="83"><span class="idea" data-nb-ref-number="250" id="idea250" data-nb-words="14" data-nb-chars="83">– V&nbsp;kolik jste večeřel? zeptal se&nbsp;štíhlé postavy s&nbsp;unavenou, leč nevrásčitou tváří.</span></p>
          <p class="chunk" data-nb-ref-number="246" data-nb-words="5" data-nb-chars="27"><span class="idea" data-nb-ref-number="251" id="idea251" data-nb-words="5" data-nb-chars="27">– Někdy včera, řekl Štěpán.</span></p>
          <p class="chunk" data-nb-ref-number="247" data-nb-words="21" data-nb-chars="100"><span class="idea" data-nb-ref-number="252" id="idea252" data-nb-words="21" data-nb-chars="100">– Včera, křikl Bloom, a&nbsp;tu&nbsp;si&nbsp;vzpomněl, že&nbsp;je&nbsp;už&nbsp;zítra, pátek. No&nbsp;jo, to&nbsp;myslíte, že&nbsp;je&nbsp;po&nbsp;dvanácté.</span></p>
          <p class="chunk" data-nb-ref-number="248" data-nb-words="5" data-nb-chars="33"><span class="idea" data-nb-ref-number="253" id="idea253" data-nb-words="5" data-nb-chars="33">– Předevčírem, opravil se&nbsp;Štěpán.</span></p>
          <p class="chunk" data-nb-ref-number="249" data-nb-words="566" data-nb-chars="3392"><span class="idea" data-nb-ref-number="254" id="idea254" data-nb-words="566" data-nb-chars="3392">Bloom se&nbsp;zadumal, všecek ohromen touto novinou. Stejnýma očima se&nbsp;na&nbsp;všechno nedívají, ale jistá obdoba mezi nimi přece je, jako by&nbsp;se&nbsp;jejich myšlení ubíralo stejným směrem. V&nbsp;jeho věku někdy před dvaceti lety si&nbsp;sám omočil v&nbsp;politice a&nbsp;v&nbsp;době Brokového Fostera se&nbsp;málem ucházel o&nbsp;poslaneckou hodnost, při té&nbsp;vzpomínce (už sama o&nbsp;sobě mu&nbsp;lahodila) se&nbsp;mu&nbsp;vybavilo, že&nbsp;i&nbsp;on&nbsp;kdysi kradmo holdoval takovýmto krajním názorům. Například otázka pachtýřů vypuzených z&nbsp;držby; ač&nbsp;teprve v&nbsp;plenkách, silně zaměstnávala lidi, on&nbsp;sice, netřeba dodávat, se&nbsp;jejím heslům neupsal ani na&nbsp;nich neulpěl, dost jich bylo planých, ale přece jen měl zpočátku plné porozumění pro selské vlastnictví, v&nbsp;němž viděl projev moderního smýšlení, z&nbsp;této jednostrannosti se&nbsp;však poněkud vyléčil, dokonce si&nbsp;vysloužil výtku, že&nbsp;v&nbsp;smělých názorech zachází dál než Michael Davitt, hlasatel návratu k&nbsp;půdě, a&nbsp;proto tak těžce nesl, co&nbsp;mu&nbsp;nestoudně vmetli do&nbsp;tváře na&nbsp;shromáždění klanů Barneyho Kiernana, takže ač&nbsp;zhusta nechápaný a&nbsp;naprosto neútočný, tentokrát vystoupil z&nbsp;rezervy a&nbsp;obrazně řečeno mu&nbsp;dal do&nbsp;frňáku, přitom však si&nbsp;byl ohledně politiky až&nbsp;příliš vědom, kolik životů stojí propaganda a&nbsp;vzájemné osočování a&nbsp;co&nbsp;bídy a&nbsp;utrpení nezbytně přináší zejména mladým lidem, jedním slovem přemožení nejzdatnějších. Buď jak buď, po&nbsp;zvážení důvodů pro a&nbsp;proti, anžto táhne na&nbsp;jednu, je&nbsp;načase sebrat se&nbsp;a&nbsp;jít spát. Chyba jen, že&nbsp;přivést ho&nbsp;domů je&nbsp;trochu riskantní, všelicos se&nbsp;může stát (ta se&nbsp;vám umí rozkatit) a&nbsp;bude mít peklo jako tu&nbsp;noc, co&nbsp;si&nbsp;domů na&nbsp;Ontario Terrace nesoudně přivedl psa (neznámé rasy) s&nbsp;chromou packou, stejné oba ty&nbsp;případy nejsou, ale naprosto nestejné zas ne, on&nbsp;má&nbsp;taky poraněnou ruku, jako dnes si&nbsp;na&nbsp;to&nbsp;vzpomíná, vždyť byl takříkajíc při tom. Naproti tomu navrhnout Sandymount nebo Sandycove, na&nbsp;to&nbsp;je&nbsp;moc pozdě, a&nbsp;tak kolísal, má-li tam, či&nbsp;onam… Všechno tomu nasvědčuje, že&nbsp;celkem vzato nejlíp udělá, když se&nbsp;toho chopí oběma rukama. Zpočátku vypadal na&nbsp;upjatce a&nbsp;nemluvu, ale už&nbsp;ho&nbsp;to&nbsp;přechází. Až&nbsp;mu&nbsp;o&nbsp;tom řekne, dost možná, že&nbsp;jak se&nbsp;říká neposkočí radostí, a&nbsp;mrzuté je, že&nbsp;neví, jak začít a&nbsp;povědět, jestli by&nbsp;nepřijal jeho návrh, když dovolí, s&nbsp;největším potěšením že&nbsp;mu&nbsp;věnuje pár grošů nebo nějaké šatstvo, pokud mu&nbsp;padne. Alespoň, bez dlouhých cirátů to&nbsp;vzal zkrátka, šálek Eppsova kakaa a&nbsp;nouzové lůžko s&nbsp;nějakou houní a&nbsp;místo polštáře složený zimník. Pobude u&nbsp;hodných lidí a&nbsp;dušička bude v&nbsp;peří. Špatného na&nbsp;tom pranic nebude, jestli se&nbsp;ovšem nestrhne randál. Nezbývá než vyrazit, protože milý rozvera, slaměný vdovec, sedí jak pecka a&nbsp;zavítat do&nbsp;milovaného Queenstownu, k&nbsp;tomu se&nbsp;nějak nemá, stopa tohoto pochybného individua příštích pár dní bezpochyby skončí někde za&nbsp;Sheriff Street v&nbsp;hampejzu vysloužilých krasavic, a&nbsp;tam bude hned drásat city mořských panen anekdotami o&nbsp;šestiranných revolverech, tak tropicky žhavými, že&nbsp;nad nimi krev v&nbsp;žilách tuhne, a&nbsp;hned zas s&nbsp;neurvalým zalíbením muchlat jejich zmohutnělé vnady, k&nbsp;tomu pak mohutně popíjet domácí pálenku a&nbsp;prášit o&nbsp;sobě, kdo vlastně je, jak pan Algebra porůznu uvádí, mé&nbsp;jméno a&nbsp;adresa je&nbsp;XX. Přitom se&nbsp;pod fousy smál, jak tomu přeborníkovi v&nbsp;sakrování odsekl, jeho Bůh že&nbsp;je&nbsp;žid. Pokousání od&nbsp;vlka se&nbsp;ještě snese, k&nbsp;zlosti je&nbsp;dát se&nbsp;pokousat ovcí. V&nbsp;tom jsou ti&nbsp;choulostiví Achillové nejzranitelnější, tvůj Bůh je&nbsp;žid a&nbsp;oni si&nbsp;zatím většinou představují, že&nbsp;pochází z&nbsp;Carrick-on-Shannon nebo odněkud ze&nbsp;sligoského hrabství.</span></p>
          <p class="chunk" data-nb-ref-number="250" data-nb-words="44" data-nb-chars="235"><span class="idea" data-nb-ref-number="255" id="idea255" data-nb-words="44" data-nb-chars="235">– Byl bych pro to, po&nbsp;zralé úvaze nakonec prohodil náš hrdina a&nbsp;opatrně strkal podobenku do&nbsp;kapsy, abyste šel se&nbsp;mnou a&nbsp;o&nbsp;věci si&nbsp;promluvil, protože je&nbsp;tady dusno. Kvartýr mám kousek odtud. Ta&nbsp;brynda se&nbsp;nedá pít. Počkat, já&nbsp;to&nbsp;zatáhnu.</span></p>
          <p class="chunk" data-nb-ref-number="251" data-nb-words="21" data-nb-chars="129"><span class="idea" data-nb-ref-number="256" id="idea256" data-nb-words="21" data-nb-chars="129">Nejlepší je&nbsp;vypadnout, ostatek půjde jako nic, při opatrném strkání podobenky do&nbsp;kapsy kývl na&nbsp;majitele putyky, ten však jako by…</span></p>
          <p class="chunk" data-nb-ref-number="252" data-nb-words="20" data-nb-chars="112"><span class="idea" data-nb-ref-number="257" id="idea257" data-nb-words="20" data-nb-chars="112">– Ano, to&nbsp;je&nbsp;ono, ubezpečil Štěpána, tomu, když na&nbsp;to&nbsp;přijde, jestli k&nbsp;Bronzové hlavě nebo jinak, bylo víceméně…</span></p>
          <p class="chunk" data-nb-ref-number="253" data-nb-words="92" data-nb-chars="571"><span class="idea" data-nb-ref-number="258" id="idea258" data-nb-words="92" data-nb-chars="571">Jeho (Bloomovým) čiperným mozkem se&nbsp;honily všelijaké utopické záměry. Vzdělání (zaručeně solidní), literatura, novinářství, odměněné delikatesy, nejmodernější reklama, vodoléčba a&nbsp;koncertní turné po&nbsp;anglických přímořských lázních, v&nbsp;divadle nabito, peníze se&nbsp;jen hrnou, italská dueta s&nbsp;bezvadnou původní výslovností a&nbsp;hromada jiných věcí, nač je&nbsp;celému světu hlásat na&nbsp;střechách a&nbsp;k&nbsp;tomu ždibec štěstí. Hlavní je&nbsp;začít. Nic by&nbsp;za&nbsp;to&nbsp;nedal, že&nbsp;má&nbsp;hlas otce svého a&nbsp;o&nbsp;něj opře své naděje, je&nbsp;to&nbsp;vyložená věc, bude tedy dobře a&nbsp;nic se&nbsp;nestane, když na&nbsp;to&nbsp;zavede řeč, a&nbsp;hned…</span></p>
          <p class="chunk" data-nb-ref-number="254" data-nb-words="65" data-nb-chars="429"><span class="idea" data-nb-ref-number="259" id="idea259" data-nb-words="65" data-nb-chars="429">Drožkář se&nbsp;zmocnil novin a&nbsp;přečetl jim z&nbsp;nich, že&nbsp;bývalý místokrál lord Cadogan někde v&nbsp;Londýně předsedal na&nbsp;slavnostním obědě drožkářského spolku. Tuto senzační zprávu přivítali mlčením a&nbsp;několikerým zívnutím. Stařík v&nbsp;koutě, který dosud jevil špetku života, jim přečetl, že&nbsp;sir Anthony MacDonnell odjel z&nbsp;eustonského nádraží na&nbsp;letohrádek ministerského předsedy nebo tak nějak. Ozvěnou se&nbsp;na&nbsp;tuto poutavou zprávu ozvalo a&nbsp;proč.</span></p>
          <p class="chunk" data-nb-ref-number="255" data-nb-words="16" data-nb-chars="91"><span class="idea" data-nb-ref-number="260" id="idea260" data-nb-words="16" data-nb-chars="91">– Půjč nám, starouši, to&nbsp;písmo, ať&nbsp;se&nbsp;na&nbsp;ně&nbsp;mrknem, řekl poněkud nedůtklivě starý námořník.</span></p>
          <p class="chunk" data-nb-ref-number="256" data-nb-words="8" data-nb-chars="41"><span class="idea" data-nb-ref-number="261" id="idea261" data-nb-words="8" data-nb-chars="41">– Beze všeho, řekl na&nbsp;to&nbsp;oslovení stařík.</span></p>
          <p class="chunk" data-nb-ref-number="257" data-nb-words="21" data-nb-chars="105"><span class="idea" data-nb-ref-number="262" id="idea262" data-nb-words="21" data-nb-chars="105">Z&nbsp;futrálu, který měl matróz u&nbsp;sebe, vylovil zelené okuláry a&nbsp;pomaloučku si&nbsp;je&nbsp;zahákl na&nbsp;nos a&nbsp;za&nbsp;obě uši.</span></p>
          <p class="chunk" data-nb-ref-number="258" data-nb-words="12" data-nb-chars="62"><span class="idea" data-nb-ref-number="263" id="idea263" data-nb-words="12" data-nb-chars="62">– To&nbsp;jste trop na&nbsp;oči? zeptal se&nbsp;soucitný jakoby obecní písař.</span></p>
          <p class="chunk" data-nb-ref-number="259" data-nb-words="57" data-nb-chars="312"><span class="idea" data-nb-ref-number="264" id="idea264" data-nb-words="57" data-nb-chars="312">– Inu, odpověděl mořeplavec s&nbsp;žíhanou bradou, zřejmě tak trochu milovník literatury, a&nbsp;z&nbsp;mořsky zelených střílen, jak by&nbsp;se&nbsp;daly okuláry nazvat, na&nbsp;něho začuměl, beru si&nbsp;je&nbsp;na&nbsp;čtení. Je&nbsp;to&nbsp;od&nbsp;písku v&nbsp;Rudém moři. Kdysi jsem čítal, abych tak řek, potmě. Nejradš jsem měl <em>Tisíc a&nbsp;jedna noc</em> a&nbsp;<em>Je červená jak růžička.</em></span></p>
          <p class="chunk" data-nb-ref-number="260" data-nb-words="67" data-nb-chars="437"><span class="idea" data-nb-ref-number="265" id="idea265" data-nb-words="67" data-nb-chars="437">Tlapou rozevřel noviny, nad čímsi se&nbsp;zahloubal, nad utopenými nebo nad slavnými výkony kriketového krále, Iremonger za&nbsp;Nottingham uhrál více než stovku v&nbsp;druhém viketu, majitel (k Ireovi zcela nevšímavý) si&nbsp;zatím úporně rozšněrovával zřejmě nové nebo obnošené boty, které ho&nbsp;asi tlačily, protože brumlal na&nbsp;toho, kdo mu&nbsp;je&nbsp;prodal, kdežto ostatní, podle grimas soudíc ještě bdící, buď tupě civěli před sebe, nebo trousili všední poznámky.</span></p>
          <p class="chunk" data-nb-ref-number="261" data-nb-words="95" data-nb-chars="598"><span class="idea" data-nb-ref-number="266" id="idea266" data-nb-words="95" data-nb-chars="598">Zkrátka a&nbsp;dobře Bloom pochopil, na&nbsp;čem je, a&nbsp;vstal první, aby se&nbsp;neomrzeli, a&nbsp;protože dal slovo, že&nbsp;to&nbsp;tentokrát sám zapraví, moudře na&nbsp;to&nbsp;pamatoval, a&nbsp;když se&nbsp;druzí nedívali, letmým pohledem na&nbsp;rozloučenou sotva znatelně šenkýři naznačil, že&nbsp;platí útratu v&nbsp;celkové horentní částce čtyřpeníku (tuto částku čtyř měďáků, doslova posledních Mohykánů, tam nenápadně nechal ležet), už&nbsp;dříve si&nbsp;totiž na&nbsp;ceníku, vyvěšeném přímo naproti, aby si&nbsp;to&nbsp;každý mohl přečíst, všiml, že&nbsp;tam zřetelnými číslicemi stojí káva 2 penny, zákusek detto, a&nbsp;upřímně řečeno, jak říkává Wetherup, cenu má&nbsp;nejmíň dvojnásobnou.</span></p>
          <p class="chunk" data-nb-ref-number="262" data-nb-words="9" data-nb-chars="50"><span class="idea" data-nb-ref-number="267" id="idea267" data-nb-words="9" data-nb-chars="50">– Pojďte, byl mu&nbsp;tou radou, chtěje <em>séance</em> ukončit.</span></p>
          <p class="chunk" data-nb-ref-number="263" data-nb-words="49" data-nb-chars="253"><span class="idea" data-nb-ref-number="268" id="idea268" data-nb-words="49" data-nb-chars="253">Všiml si, že&nbsp;se&nbsp;mu&nbsp;lest daří a&nbsp;cesta je&nbsp;volná, vyšli tedy spolu z&nbsp;boudy či&nbsp;krčmy od&nbsp;elitní družiny matróza a&nbsp;spol., které z&nbsp;<em>dolce far niente</em> vytrhne snad jen zemětřesení. Štěpán přiznal, že&nbsp;je&nbsp;mu&nbsp;pořád mizerně a&nbsp;bídně, chvilku zůstal stát u… u&nbsp;dveří do…</span></p>
          <p class="chunk" data-nb-ref-number="264" data-nb-words="28" data-nb-chars="172"><span class="idea" data-nb-ref-number="269" id="idea269" data-nb-words="28" data-nb-chars="172">– Jednu věc vůbec nechápu, řekl bez rozmyšlení, jen aby se&nbsp;blýskl, proč večer převracejí v&nbsp;kavárnách stoly vzhůru nohama, totiž proč převracejí židle na&nbsp;stůl vzhůru nohama.</span></p>
          <p class="chunk" data-nb-ref-number="265" data-nb-words="12" data-nb-chars="73"><span class="idea" data-nb-ref-number="270" id="idea270" data-nb-words="12" data-nb-chars="73">Na&nbsp;tento postřeh vždycky pohotový Bloom bez váhání odvětil a&nbsp;rovnou řekl:</span></p>
          <p class="chunk" data-nb-ref-number="266" data-nb-words="6" data-nb-chars="32"><span class="idea" data-nb-ref-number="271" id="idea271" data-nb-words="6" data-nb-chars="32">– Aby mohli ráno zamést podlahu.</span></p>
          <p class="chunk" data-nb-ref-number="267" data-nb-words="52" data-nb-chars="303"><span class="idea" data-nb-ref-number="272" id="idea272" data-nb-words="52" data-nb-chars="303">Po&nbsp;těch slovech se&nbsp;kolem něho hbitě prosmekl a&nbsp;upřímně a&nbsp;zároveň omluvně se&nbsp;společníkovi přiznal, že&nbsp;chce jít po&nbsp;jeho pravici, že&nbsp;je&nbsp;to&nbsp;jeho zvyk, mimochodem že&nbsp;ten zvyk je&nbsp;klasicky řečeno jeho Achillova pata. Štěpán sice není dosud pevný v&nbsp;kramflecích, ale nadýchat se&nbsp;nočního vzduchu je&nbsp;jistě požitek.</span></p>
          <p class="chunk" data-nb-ref-number="268" data-nb-words="28" data-nb-chars="141"><span class="idea" data-nb-ref-number="273" id="idea273" data-nb-words="28" data-nb-chars="141">– On&nbsp;(vzduch) vám za&nbsp;chvilku prospěje, řekl Bloom a&nbsp;myslel tím taky procházku. Jen se&nbsp;projděte a&nbsp;hned z&nbsp;vás bude jiný člověk. Opřete se&nbsp;o&nbsp;mě.</span></p>
          <p class="chunk" data-nb-ref-number="269" data-nb-words="10" data-nb-chars="50"><span class="idea" data-nb-ref-number="274" id="idea274" data-nb-words="10" data-nb-chars="50">I&nbsp;vsunul levou paži do&nbsp;Štěpánovy pravé, i&nbsp;vedl ho.</span></p>
          <p class="chunk" data-nb-ref-number="270" data-nb-words="22" data-nb-chars="133"><span class="idea" data-nb-ref-number="275" id="idea275" data-nb-words="22" data-nb-chars="133">– Ano, řekl nejistě Štěpán, jak se&nbsp;mu&nbsp;zazdálo, že&nbsp;se&nbsp;ho&nbsp;dotýká jakési divné tělo jinačího člověka, měkkýšovité, batolivé a&nbsp;všelijaké.</span></p>
          <p class="chunk" data-nb-ref-number="271" data-nb-words="80" data-nb-chars="498"><span class="idea" data-nb-ref-number="276" id="idea276" data-nb-words="80" data-nb-chars="498">Tak minuli strážnou budku s&nbsp;kamením, košík atd., kde pomocný městský dělník, někdejší Gumley, podle všeho dosud spočíval, jak zní fráze, v&nbsp;náručí Murphyově a&nbsp;snil o&nbsp;nových hvozdech a&nbsp;pastvinách. Co&nbsp;se&nbsp;rakve plné kamení týče, není to&nbsp;špatná obdoba, protože z&nbsp;nějakých osmdesáti volebních okresů ho&nbsp;ukamenovalo dvaasedmdesát, totiž ty, které za&nbsp;roztržky od&nbsp;něho zběhly, z&nbsp;nich pak zvláště do&nbsp;nebe vychvalovaný selský stav a&nbsp;možná zrovna ti&nbsp;z&nbsp;držby vypuzení pachtýři, kterým on&nbsp;vymohl zpátky usedlost.</span></p>
          <p class="chunk" data-nb-ref-number="272" data-nb-words="374" data-nb-chars="2335"><span class="idea" data-nb-ref-number="277" id="idea277" data-nb-words="374" data-nb-chars="2335">I&nbsp;šli dál, a&nbsp;jak se&nbsp;tak zavěšeni do&nbsp;sebe ubírali přes Beresford Place, povídali si&nbsp;o&nbsp;hudbě, jako čirý amatér chová on, Bloom, k&nbsp;této umělecké formě největší lásku. Wagnerovská hudba, svým způsobem, to&nbsp;uznává, sice velkolepá, je&nbsp;pro něho těžká a&nbsp;při prvním poslechu se&nbsp;těžko sleduje, zato hudba Mercadantových _Hugenotů,_ Meyerbeerových _Sedmi posledních slov_ a&nbsp;Mozartovy _Dvanácté mše_ ho&nbsp;přímo opájí, její _Gloria_ je&nbsp;podle něho vrcholem prvotřídní hudby, všechno ostatní se&nbsp;před ní&nbsp;musí schovat. Posvátnou hudbu katolické církve má&nbsp;neskonale raději, než co&nbsp;v&nbsp;této branži nabízí konkurenční podnik, třeba kostelní písně Moodyho a&nbsp;Sankeyho nebo _Povel mi&nbsp;žít a&nbsp;jako tvůj protestant žít budu._ Bezmezně se&nbsp;obdivuje Rossiniho _Stabat Mater,_ dílu hýřícímu nesmrtelnými partiemi, v&nbsp;němž jeho žena madam Marion Tweedyová slaví úspěch přímo senzační, čímž, lze říct, ještě rozhojňuje své vavříny a&nbsp;všechny ostatní nadobro zastiňuje, a&nbsp;to&nbsp;v&nbsp;jezuitském kostele v&nbsp;Horní Gardiner Street, až&nbsp;ke&nbsp;dveřím bývá ta&nbsp;svatyně nabita exporty, totiž experty. Všichni svorně soudí, že&nbsp;se&nbsp;jí&nbsp;žádná nevyrovná, už&nbsp;to&nbsp;stačí, že&nbsp;v&nbsp;chrámu určeném posvátné hudbě se&nbsp;ozvalo všeobecné přání, aby opakovala. Víc se&nbsp;mu&nbsp;sice líbí lehká opera jako _Don Giovanni_ a&nbsp;<em>Marta,_ hotový skvost ve&nbsp;svém oboru, ale při všech povrchních znalostech má&nbsp;<em>penchant_</em>[311]</em><a href="./resources/undefined"></a> pro přísně klasickou školu takového Mendelssohna. A&nbsp;když už&nbsp;je&nbsp;o&nbsp;tom řeč, oblíbené staré melodie Štěpán bezpochyby zná, _par excellence_ připomene Lionelovu arii v&nbsp;_Martě, M’appari,_ tu&nbsp;dokonale zazpívanou kupodivu vyslechl, nebo spíš přeslechl včera, a&nbsp;nemálo si&nbsp;té&nbsp;cti váží, z&nbsp;úst Štěpánova váženého pana otce v&nbsp;podání, na&nbsp;jaké by&nbsp;se&nbsp;druzí nevzmohli. Na&nbsp;zdvořile přednesený dotaz Štěpán řekl, ty&nbsp;že&nbsp;nezná, zato spustil chvalozpěv na&nbsp;Shakespearovy písně, aspoň ty&nbsp;z&nbsp;jeho doby nebo přibližně stejné, od&nbsp;takového loutnisty Dowlanda, ten bydlel ve&nbsp;Fetter Lane vedle bylináře Gerarda a&nbsp;<em>annos ludendo hausi,<em></em>[312]</em><a href="./resources/undefined"></a> _Doulandus,_ sám se&nbsp;chystá koupit ten nástroj od&nbsp;pana Arnolda Dolmetsche, na&nbsp;toho si&nbsp;Bloom nějak nevzpomíná, jméno je&nbsp;mu&nbsp;však rozhodně povědomé, za&nbsp;pětašedesát zlaťáků, a&nbsp;na&nbsp;Farnabyho a&nbsp;syna s&nbsp;jejich duchaplným členěním na&nbsp;<em>dux_ a&nbsp;<em>comes_</em>[313]</em><a href="./resources/undefined"></a> a&nbsp;na&nbsp;Byrda (Williama), ten prý hrával na&nbsp;virginály v&nbsp;královské kapli a&nbsp;všude, kde na&nbsp;ně&nbsp;přišel, a&nbsp;na&nbsp;jistého Tomkinse s&nbsp;jeho hříčkami a&nbsp;popěvky a&nbsp;na&nbsp;Johna Bulla.</span></p>
          <p class="chunk" data-nb-ref-number="273" data-nb-words="55" data-nb-chars="337"><span class="idea" data-nb-ref-number="278" id="idea278" data-nb-words="55" data-nb-chars="337">Na&nbsp;řetězem hrazené vozovce, k&nbsp;níž docházeli, vykračoval po&nbsp;vozovce kůň, táhl koště a&nbsp;smetal dlouhý pokos bláta, takže si&nbsp;Bloom při tom hřmotu nebyl docela jist, jestli správně pochytil zmínku o&nbsp;pětašedesáti zlaťácích a&nbsp;o&nbsp;Johnu Bullovi. Zeptal se, má-li to&nbsp;být politická veličina toho jména, že&nbsp;obě jména znějí stejně, je&nbsp;zvláštní náhoda.</span></p>
          <p class="chunk" data-nb-ref-number="274" data-nb-words="25" data-nb-chars="143"><span class="idea" data-nb-ref-number="279" id="idea279" data-nb-words="25" data-nb-chars="143">U&nbsp;řetězů kůň při otáčení pomalu uhnul stranou, Bloom měl jako vždycky oči na&nbsp;šťopkách, a&nbsp;tak druhého zlehka zatahal za&nbsp;rukáv a&nbsp;žertem prohodil:</span></p>
          <p class="chunk" data-nb-ref-number="275" data-nb-words="12" data-nb-chars="58"><span class="idea" data-nb-ref-number="280" id="idea280" data-nb-words="12" data-nb-chars="58">– Tuto noc je&nbsp;náš život v&nbsp;nebezpečí. Pozor na&nbsp;parní válec.</span></p>
          <p class="chunk" data-nb-ref-number="276" data-nb-words="190" data-nb-chars="1199"><span class="idea" data-nb-ref-number="281" id="idea281" data-nb-words="190" data-nb-chars="1199">Zůstali stát. Bloom si&nbsp;prohlížel hlavu koně, zdaleka se&nbsp;nepáčícího na&nbsp;pětašedesát zlaťáků, jak se&nbsp;pojednou ve&nbsp;tmě zblízka vynořil, takže vypadal nějak nově, jako nějaká jiná sestava kostí, ba&nbsp;i&nbsp;kůže, jako něco, co&nbsp;chodí po&nbsp;čtyřech, natřásá kyčle, má&nbsp;černý zadek, klátí ohonem, věší hlavu, vystrkuje zadní nohu dopředu, zatímco pán svého stvoření sedí zahloubán na&nbsp;kozlíku. Takové milé nebohé hovádko, škoda že&nbsp;nemá u&nbsp;sebe kostku cukru, ale jak moudře zapřemítal, člověk nepočítá, co&nbsp;se&nbsp;všechno naskytne. Je&nbsp;to&nbsp;hloupoučké, lekavé nemehlo, naprosto nezáludné. On&nbsp;by&nbsp;v&nbsp;těchto rozměrech, zauvažoval, i&nbsp;takový psí panchart od&nbsp;Barneyho Kiernana byl strašlivý na&nbsp;pohled. Zvíře samo za&nbsp;to&nbsp;nemůže, jakou má&nbsp;stavbu těla, třeba takový velbloud, koráb pouště, který si&nbsp;z&nbsp;hroznů přepaluje do&nbsp;hrbu pálenku. Z&nbsp;devíti desetin se&nbsp;dají zavřít do&nbsp;klece nebo ochočit, s&nbsp;výjimkou včely není nad lidský um, velrybu chytíš na&nbsp;harpuní hornódli, aligátora pošimráš na&nbsp;ocásku, a&nbsp;hned pochopí, oč&nbsp;jde; kokrháči nakreslíš křídou kruh; tygr, můj orlí zrak. Tyto časové úvahy o&nbsp;hovadech polních mu&nbsp;zaměstnávaly mysl zatoulanou od&nbsp;Štěpánových slov, zatímco koráb ulice prováděl manévry a&nbsp;Štěpán pořád vykládal o&nbsp;tom velezajímavém…</span></p>
          <p class="chunk" data-nb-ref-number="277" data-nb-words="30" data-nb-chars="157"><span class="idea" data-nb-ref-number="282" id="idea282" data-nb-words="30" data-nb-chars="157">– Co&nbsp;jsem to&nbsp;povídal? Už&nbsp;to&nbsp;mám! Mou ženu, vpadl <em>in medias res,</em> by&nbsp;nadmíru potěšilo, kdyby se&nbsp;s&nbsp;vámi seznámila, ona má&nbsp;totiž hudbu všeho druhu náruživě ráda.</span></p>
          <p class="chunk" data-nb-ref-number="278" data-nb-words="25" data-nb-chars="146"><span class="idea" data-nb-ref-number="283" id="idea283" data-nb-words="25" data-nb-chars="146">Úkosem se&nbsp;přívětivě zahleděl na&nbsp;Štěpánův profil, celá matka, vůbec ne&nbsp;ten rošťácký typ, na&nbsp;který málo platné všechny letí, není na&nbsp;to&nbsp;asi stavěný.</span></p>
          <p class="chunk" data-nb-ref-number="279" data-nb-words="26" data-nb-chars="168"><span class="idea" data-nb-ref-number="284" id="idea284" data-nb-words="26" data-nb-chars="168">Pakliže má, jak se&nbsp;domýšlí, otcovo nadání, rýsují se&nbsp;před ním nové možnosti, třeba takový pondělní koncert lady Fingallové ve&nbsp;prospěch irské výroby a&nbsp;aristokrati vůbec.</span></p>
          <p class="chunk" data-nb-ref-number="280" data-nb-words="43" data-nb-chars="289"><span class="idea" data-nb-ref-number="285" id="idea285" data-nb-words="43" data-nb-chars="289">Na&nbsp;nápěv <em>Končí mladost vezdejší</em> od&nbsp;Jana Pietera Sweelincka, Holanďana z&nbsp;Amsterodamu, odkud jsou harapanny, mu&nbsp;pak vylíčil znamenité variace. Ještě raději má&nbsp;starou německou píseň od&nbsp;Johannesa Jeepa o&nbsp;jasném moři a&nbsp;hlasech sirén, těch líbezných vražedkyň mužů, nad kterou Bloom zrozpačitěl:</span></p>
          <p class="chunk" data-nb-ref-number="281" data-nb-words="8" data-nb-chars="54"><em><span class="idea" data-nb-ref-number="286" id="idea286" data-nb-words="4" data-nb-chars="26">Von der Sirenen Listigkeit<br></span>
<span class="idea" data-nb-ref-number="287" id="idea287" data-nb-words="4" data-nb-chars="28">Tun die Poeten dichten.<a href="./resources/undefined">[314]</a></span></em></p>
          <p class="chunk" data-nb-ref-number="282" data-nb-words="21" data-nb-chars="120"><span class="idea" data-nb-ref-number="288" id="idea288" data-nb-words="21" data-nb-chars="120">Přezpíval počáteční takty a&nbsp;spatra mu&nbsp;je&nbsp;překládal. Bloom pokývl hlavou, že&nbsp;všemu rozumí, jen ať&nbsp;zpívá dál, a&nbsp;on&nbsp;zpíval.</span></p>
          <p class="chunk" data-nb-ref-number="283" data-nb-words="437" data-nb-chars="2642"><span class="idea" data-nb-ref-number="289" id="idea289" data-nb-words="437" data-nb-chars="2642">Je&nbsp;to&nbsp;fenomenálně krásný tenorový hlas, převzácný dar, to&nbsp;on, Bloom, rozpozná, jen se&nbsp;ozve, když si&nbsp;ho&nbsp;vypěstuje u&nbsp;nějakého uznaného odborníka na&nbsp;tvorbu hlasu, třeba Barraclougha, a&nbsp;k&nbsp;tomu se&nbsp;naučí číst noty, tady, kde je&nbsp;barytonů deset za&nbsp;krejcar, dostane zaplaceno, kolik bude chtít, a&nbsp;v&nbsp;dohledné době si&nbsp;jím ten šťastlivec zjedná <em>entrée_ do&nbsp;nóbl domů ve&nbsp;vilových čtvrtích, patřících peněžním magnátům velkoobchodu a&nbsp;aristokratům, a&nbsp;při svém bakalářství (což je&nbsp;obrovský trumf) a&nbsp;uhlazeném vystupování, jímž dobrý dojem jen utvrdí, jistě sklidí nevšední úspěch, neboť je&nbsp;obdařen inteligencí, k&nbsp;tomu účelu i&nbsp;jiným potřebám jak stvořenou, jen když bude náležitě dbát na&nbsp;oblečení, aby se&nbsp;ještě víc vloudil do&nbsp;jejich přízně, mladičký nezasvěcenec do&nbsp;krejčovských nuancí lepší společnosti totiž nechápe, o&nbsp;jakou maličkost může brknout. Postačí pár měsíců a&nbsp;už&nbsp;předem ho&nbsp;vidí, jak u&nbsp;nich hlavně o&nbsp;vánočních svátcích vystupuje na&nbsp;hudebních a&nbsp;uměleckých <em>conversaziones_</em>[315]</em><a href="./resources/undefined"></a><em>,_ jak rozviřuje holubníky krasotinek a&nbsp;neodolatelně vábí dámy dychtivé vzruchů, takových případů je, pokud ví, zaznamenáno hodně, vždyť on&nbsp;sám kdysi, kdyby byl o&nbsp;to&nbsp;stál, jako nic mohl… K&nbsp;tomu ovšem přistoupí peněžní zisk plynoucí z&nbsp;profesorského honoráře, ten taky není k&nbsp;zahození. Ne&nbsp;že&nbsp;by&nbsp;se, dodal mimochodem, pro mrzký zisk měl po&nbsp;léta věnovat výhradně lyrické opeře, ale málo platné, je&nbsp;to&nbsp;krok ke&nbsp;kýženému cíli a&nbsp;z&nbsp;monetárního a&nbsp;mentálního hlediska neznamená to&nbsp;žádnou úhonu a&nbsp;někdy je&nbsp;každá drobnost dobrá, stane se, že&nbsp;ve&nbsp;chvíli potřeby přijde šek náramně vhod. A&nbsp;ostatně i&nbsp;když poslední dobou vkus značně upadl, taková původní hudba, jiná než do&nbsp;omrzení konvenční, rázem přijde do&nbsp;módy, protože pro dublinský hudební svět to&nbsp;bude určitě novinka po&nbsp;té&nbsp;fádní kupě líbivých sólových tenorů, které důvěřivému obecenstvu cpe Ivan St. Anstel a&nbsp;Hilton St. Just a&nbsp;jejich <em>genus omne_</em>[316]</em><a href="./resources/undefined"></a><em>.</em> Ano, trumfy má&nbsp;v&nbsp;ruce, bez nejmenší pochyby to&nbsp;vyhraje, naskýtá se&nbsp;mu&nbsp;skvělá příležitost udělat si&nbsp;jméno a&nbsp;získat u&nbsp;spoluobčanů vážnost a&nbsp;vyrazit z&nbsp;nich těžké prachy a&nbsp;uspořádat abonentní koncerty pro mecenáše z&nbsp;Kingstreethouse, jestli se&nbsp;najde nějaký příznivec, který ho, jak se&nbsp;říká, vykopne nahoru – jenže je&nbsp;to&nbsp;velké <em>jestli</em> – a&nbsp;rázně ho&nbsp;postrčí vpřed a&nbsp;tak mu&nbsp;ušetří nezbytné průtahy, které tolikrát podrazí nohy zhýčkanému miláčkovi štěstěny, stejně mu&nbsp;to&nbsp;za&nbsp;mák neublíží, protože se&nbsp;stane svým pánem a&nbsp;po&nbsp;chvilkách, když se&nbsp;mu&nbsp;zachce, bude mít spoustu času věnovat se&nbsp;literatuře a&nbsp;s&nbsp;jeho pěveckou dráhou se&nbsp;to&nbsp;nebude bít a&nbsp;taky jinak mu&nbsp;to&nbsp;nebude na&nbsp;újmu, protože to&nbsp;bude čistě jeho věc. Stačí natáhnout ruku. Jen proto se&nbsp;ho&nbsp;on, který má&nbsp;v&nbsp;nose a&nbsp;kdeco vyčenichá, vůbec drží.</span></p>
          <p class="chunk" data-nb-ref-number="284" data-nb-words="73" data-nb-chars="443"><span class="idea" data-nb-ref-number="290" id="idea290" data-nb-words="73" data-nb-chars="443">A&nbsp;tehdy kůň… někdy později mu&nbsp;při vhodné příležitosti hodlá (totiž Bloom), aniž se&nbsp;bude podle zásady co&nbsp;tě&nbsp;nepálí nehas někomu plést do&nbsp;soukromých záležitostí, poradit, aby přerušil styky s&nbsp;jistým slibně začínajícím praktickým lékařem, který ho, jak pozoruje, rád pomlouvá, ba&nbsp;do&nbsp;jisté míry ho&nbsp;pod rouškou rozjařenosti za&nbsp;jeho zády tupí či&nbsp;jak to&nbsp;nazvat, což – slovní hříčky stranou – na&nbsp;tu&nbsp;stránku lidské povahy vrhá ošklivé postranní světlo.</span></p>
          <p class="chunk" data-nb-ref-number="285" data-nb-words="55" data-nb-chars="328"><span class="idea" data-nb-ref-number="291" id="idea291" data-nb-words="55" data-nb-chars="328">Kůň, takřka nevěda kudy kam, zůstal stát, vztyčil velkolepý chocholatý ohon, přispěl svou troškou a&nbsp;na&nbsp;zem, kde to&nbsp;koště brzo zamete a&nbsp;utře, upustil tři kouřící hromádky kobylinců. Pomalu třikrát po&nbsp;sobě se&nbsp;z&nbsp;plného zadku vykálel. Velmi lidsky jeho kočí čekal, až&nbsp;bude hotov (nebo hotova), a&nbsp;trpělivě seděl na&nbsp;svém kosatém voze.</span></p>
          <p class="chunk" data-nb-ref-number="286" data-nb-words="36" data-nb-chars="240"><span class="idea" data-nb-ref-number="292" id="idea292" data-nb-words="36" data-nb-chars="240">Bloom se&nbsp;Štěpánem využili tohoto <em>contretemps</em> a&nbsp;bok po&nbsp;boku prošli mezírkou mezi řetězy, oddělenými sloupkem, překročili kaluž bláta a&nbsp;pustili se&nbsp;napříč k&nbsp;Dolní Gardiner Street, Štěpán přitom furiantsky, leč nijak hlučně zpíval konec balady:</span></p>
          <p class="chunk" data-nb-ref-number="287" data-nb-words="4" data-nb-chars="30"><span class="idea" data-nb-ref-number="293" id="idea293" data-nb-words="4" data-nb-chars="30"><em>Und alle Schiffe brücken.<a href="./resources/undefined">[317]</a></em></span></p>
          <p class="chunk" data-nb-ref-number="288" data-nb-words="104" data-nb-chars="633"><span class="idea" data-nb-ref-number="294" id="idea294" data-nb-words="104" data-nb-chars="633">Kočí neřekl ani slovo, ať&nbsp;dobré, špatné, či&nbsp;nijaké. Usazen na&nbsp;kárce jen pozoroval ty&nbsp;postavy, obě temné, jednu tělnatou, druhou hubenou – jak kráčejí k&nbsp;železničnímu mostu <em>dát se&nbsp;oddat od&nbsp;otce Mahera.</em> Jak kráčeli, chvílemi se&nbsp;zastavovali a&nbsp;zas kráčeli dál a&nbsp;pokračovali v&nbsp;svém <em>tête-à–tête</em> (jehož se&nbsp;on&nbsp;vůbec nezúčastnil) o&nbsp;sirénách, škůdkyních mužského rozumu, s&nbsp;příměsí jiných námětů téže kategorie, o&nbsp;uzurpátorech a&nbsp;jejich dějinných příkladech a&nbsp;člověk v&nbsp;umetací, nebo dalo by&nbsp;se&nbsp;taky říct uspávací kárce, který je&nbsp;ostatně na&nbsp;tu&nbsp;dálku vůbec neslyšel, prostě na&nbsp;konci Dolní Gardiner Street seděl na&nbsp;kozlíku a&nbsp;<em>hleděl za&nbsp;jejich kárkou.</em></span></p>
          <hr>
          <p class="chunk" data-nb-ref-number="289" data-nb-words="11" data-nb-chars="67"><span class="idea" data-nb-ref-number="295" id="idea295" data-nb-words="11" data-nb-chars="67"><em>Po jakých souběžných drahách se&nbsp;Bloom a&nbsp;Štěpán při návratu ubírali?</em></span></p>
          <p class="chunk" data-nb-ref-number="290" data-nb-words="82" data-nb-chars="547"><span class="idea" data-nb-ref-number="296" id="idea296" data-nb-words="82" data-nb-chars="547">Normálním chodeckým krokem společně vyrazili z&nbsp;Beresford Place a&nbsp;v&nbsp;zmíněném pořadí se&nbsp;ubírali po&nbsp;dolní a&nbsp;střední Gardiner Street na&nbsp;západní stranu Mountjoy Square: volným krokem pak oba mířili vlevo a&nbsp;nedopatřením zabočili až&nbsp;na&nbsp;roh severní strany Temple Street; volným krokem, přerušovaným zastávkami, mířili pak po&nbsp;severní straně Temple Street na&nbsp;Hardwicke Place. Zpomaleným chodeckým krokem každý zvlášť pak dorazili na&nbsp;okrouhlé prostranství před Jiřího kostelem a&nbsp;prošli je&nbsp;napříč, neboť tětiva je&nbsp;v&nbsp;každé kružnici menší než protilehlý oblouk.</span></p>
          <p class="chunk" data-nb-ref-number="291" data-nb-words="5" data-nb-chars="37"><span class="idea" data-nb-ref-number="297" id="idea297" data-nb-words="5" data-nb-chars="37"><em>Copak ti&nbsp;duumvirové cestou produmali?</em></span></p>
          <p class="chunk" data-nb-ref-number="292" data-nb-words="46" data-nb-chars="393"><span class="idea" data-nb-ref-number="298" id="idea298" data-nb-words="46" data-nb-chars="393">Hudbu, literaturu, Irsko, Dublin, Paříž, přátelství, ženu, prostituci, životosprávu, působení plynového nebo obloukového světla nebo žárovek na&nbsp;vzrůst okolních paraheliotropických stromů, volně přístupné obecní nádoby na&nbsp;smetí, katolickou církev, kněžský celibát, irský národ, jezuitskou výchovu, svobodná povolání, lékařské studium, včerejší den, neblahý vliv předsobotí, Štěpánovo zhroucení.</span></p>
          <p class="chunk" data-nb-ref-number="293" data-nb-words="15" data-nb-chars="93"><span class="idea" data-nb-ref-number="299" id="idea299" data-nb-words="15" data-nb-chars="93"><em>Zjistil Bloom společné podobnosti mezi tím, jak kdo z&nbsp;nich reaguje či&nbsp;nereaguje na&nbsp;zkušenost?</em></span></p>
          <p class="chunk" data-nb-ref-number="294" data-nb-words="58" data-nb-chars="429"><span class="idea" data-nb-ref-number="300" id="idea300" data-nb-words="58" data-nb-chars="429">Oba jsou vnímaví na&nbsp;umělecké dojmy, spíše hudební než sošné nebo malířské. Oba mají raději pevninský než ostrovní životní styl, spíš předoceánské než zaoceánské bydliště. Oba od&nbsp;malička cepovaní domáckou výchovou a&nbsp;zděděným sklonem k&nbsp;jinověrecké zarputilosti prohlašovali, že&nbsp;nevěří v&nbsp;mnohé pravověrné nauky náboženské, národní, společenské i&nbsp;mravní. Oba uznávali střídavě podnětné a&nbsp;útlumné působení heterosexuálního magnetismu.</span></p>
          <p class="chunk" data-nb-ref-number="295" data-nb-words="7" data-nb-chars="47"><span class="idea" data-nb-ref-number="301" id="idea301" data-nb-words="7" data-nb-chars="47"><em>Rozcházely se&nbsp;v&nbsp;některých bodech jejich názory?</em></span></p>
          <p class="chunk" data-nb-ref-number="296" data-nb-words="135" data-nb-chars="966"><span class="idea" data-nb-ref-number="302" id="idea302" data-nb-words="135" data-nb-chars="966">Štěpán otevřeně nesouhlasil s&nbsp;Bloomovým názorem na&nbsp;nutnost životosprávné a&nbsp;občanské svépomoci, Bloom zase mlčky nesouhlasil se&nbsp;Štěpánovými názory na&nbsp;věčné uplatňování lidského ducha v&nbsp;literatuře. Bloom skrytě souhlasil se&nbsp;Štěpánovou opravou anachronismu, podle níž datum obrácení irského národa od&nbsp;druidství ke&nbsp;křesťanství Patrikem, synem Calpurna, syna Potitova, syna Odyssova, poslaným od&nbsp;papeže Celestina I. r. 432 za&nbsp;panování Learyho, se&nbsp;překládá někdy do&nbsp;r. 260 za&nbsp;panování Cormace MacArta († 266 po&nbsp;Kr.), který se&nbsp;v&nbsp;Sletty udávil nedokonale spolknutým pokrmem a&nbsp;byl pochován v&nbsp;Rossnaree. Zhroucení, které Bloom přisuzoval prázdnému žaludku a&nbsp;některým nestejnoměrným chemickým sloučeninám břečky a&nbsp;silných lihovin, urychleným duševním vypětím a&nbsp;prudkým vířivým pohybem ve&nbsp;vysilujícím prostředí, Štěpán zase připisoval znovuvynoření jitřního obláčku (který předtím oba zpozorovali z&nbsp;dvojího stanoviště, ze&nbsp;Sandycove a&nbsp;z&nbsp;Dublinu), zprvu velikého jako ženská ruka.</span></p>
          <p class="chunk" data-nb-ref-number="297" data-nb-words="9" data-nb-chars="50"><span class="idea" data-nb-ref-number="303" id="idea303" data-nb-words="9" data-nb-chars="50"><em>Byly jejich názory v&nbsp;jednom bodě shodné a&nbsp;záporné?</em></span></p>
          <p class="chunk" data-nb-ref-number="298" data-nb-words="11" data-nb-chars="92"><span class="idea" data-nb-ref-number="304" id="idea304" data-nb-words="11" data-nb-chars="92">O&nbsp;působení plynového nebo elektrického světla na&nbsp;vzrůst okolních paraheliotropických stromů.</span></p>
          <p class="chunk" data-nb-ref-number="299" data-nb-words="8" data-nb-chars="52"><span class="idea" data-nb-ref-number="305" id="idea305" data-nb-words="8" data-nb-chars="52"><em>Přetřásal Bloom už&nbsp;dříve na&nbsp;toulkách podobné náměty?</em></span></p>
          <p class="chunk" data-nb-ref-number="300" data-nb-words="118" data-nb-chars="721"><span class="idea" data-nb-ref-number="306" id="idea306" data-nb-words="118" data-nb-chars="721">R. 1884 v&nbsp;noci s&nbsp;Owenem Goldbergem a&nbsp;Cecilem Turnbullem venku na&nbsp;ulicích mezi Longwood Avenue a&nbsp;Leonardovým nárožím a&nbsp;mezi Leonardovým nárožím a&nbsp;Synge Street a&nbsp;mezi Synge Street a&nbsp;Bloomfeld Avenue. R. 1885 po&nbsp;večerech s&nbsp;Percym Apjohnem, opřen zády o&nbsp;zeď mezi Gibraltarskou vilou a&nbsp;Bloomfeldovým domem v&nbsp;Crumlinu, v&nbsp;uppercrosské baronii. R. 1886 občas s&nbsp;náhodnými známými a&nbsp;slibnými kupci na&nbsp;prahu, v&nbsp;předsíni, ve&nbsp;voze třetí třídy předměstských tratí. R. 1888 často s&nbsp;majorem Brianem Tweedym a&nbsp;jeho dcerou slečnou Marion Tweedyovou, buď společně, nebo jednotlivě na&nbsp;pohovce u&nbsp;Matthewa Dillona v&nbsp;Roundtownu. Jednou r. 1892 a&nbsp;jednou r. 1893 s&nbsp;Juliem Mastianskym, pokaždé v&nbsp;salóně svého domu na&nbsp;západní straně Lombard Street.</span></p>
          <p class="chunk" data-nb-ref-number="301" data-nb-words="19" data-nb-chars="111"><span class="idea" data-nb-ref-number="307" id="idea307" data-nb-words="19" data-nb-chars="111"><em>Jakou úvahu o&nbsp;nepravidelném sledu dat 1884, 1885, 1886, 1888, 1892, 1893, 1904 pronesl Bloom, než došli k&nbsp;cíli?</em></span></p>
          <p class="chunk" data-nb-ref-number="302" data-nb-words="18" data-nb-chars="146"><span class="idea" data-nb-ref-number="308" id="idea308" data-nb-words="18" data-nb-chars="146">Uvažoval, že&nbsp;postupné rozšiřování pole jednotlivcova vývoje i&nbsp;zkušenosti je&nbsp;zpětně doprovázeno zmenšováním opačné oblasti vztahů mezi jednotlivci.</span></p>
          <p class="chunk" data-nb-ref-number="303" data-nb-words="2" data-nb-chars="14"><span class="idea" data-nb-ref-number="309" id="idea309" data-nb-words="2" data-nb-chars="14"><em>Jak například?</em></span></p>
          <p class="chunk" data-nb-ref-number="304" data-nb-words="34" data-nb-chars="177"><span class="idea" data-nb-ref-number="310" id="idea310" data-nb-words="34" data-nb-chars="177">Od&nbsp;nebytí k&nbsp;bytí přechází k&nbsp;mnohým a&nbsp;jakožto jeden je&nbsp;přijímán: bytí mezi bytím je&nbsp;on&nbsp;s&nbsp;každým jako každý s&nbsp;každým: když pak z&nbsp;bytí odejde do&nbsp;nebytí, všemi bude jakoby nevnímán.</span></p>
          <p class="chunk" data-nb-ref-number="305" data-nb-words="8" data-nb-chars="45"><span class="idea" data-nb-ref-number="311" id="idea311" data-nb-words="8" data-nb-chars="45"><em>Jaký posunek učinil Bloom, když došli k&nbsp;cíli?</em></span></p>
          <p class="chunk" data-nb-ref-number="306" data-nb-words="23" data-nb-chars="128"><span class="idea" data-nb-ref-number="312" id="idea312" data-nb-words="23" data-nb-chars="128">Na&nbsp;schůdkách čtvrtého ze&nbsp;stejněrůzných lichých čísel, v&nbsp;Eccles Street č. 7, maně hmátl do&nbsp;zadní kapsy u&nbsp;kalhot po&nbsp;klíči od&nbsp;domu.</span></p>
          <p class="chunk" data-nb-ref-number="307" data-nb-words="3" data-nb-chars="10"><span class="idea" data-nb-ref-number="313" id="idea313" data-nb-words="3" data-nb-chars="10"><em>A byl tam?</em></span></p>
          <p class="chunk" data-nb-ref-number="308" data-nb-words="11" data-nb-chars="62"><span class="idea" data-nb-ref-number="314" id="idea314" data-nb-words="11" data-nb-chars="62">Byl v&nbsp;příslušné kapse u&nbsp;kalhot, které měl na&nbsp;sobě předevčírem.</span></p>
          <p class="chunk" data-nb-ref-number="309" data-nb-words="6" data-nb-chars="36"><span class="idea" data-nb-ref-number="315" id="idea315" data-nb-words="6" data-nb-chars="36"><em>Proč se&nbsp;nad tím dvojnásob rozhořčil?</em></span></p>
          <p class="chunk" data-nb-ref-number="310" data-nb-words="12" data-nb-chars="79"><span class="idea" data-nb-ref-number="316" id="idea316" data-nb-words="12" data-nb-chars="79">Protože zapomněl a&nbsp;protože si&nbsp;vzpomněl, že&nbsp;si&nbsp;dvakrát připomněl, ať&nbsp;nezapomene.</span></p>
          <p class="chunk" data-nb-ref-number="311" data-nb-words="19" data-nb-chars="113"><span class="idea" data-nb-ref-number="317" id="idea317" data-nb-words="19" data-nb-chars="113"><em>Jakou dvojí možnost měli před sebou ti&nbsp;dva, z&nbsp;nichž jeden byl bez klíče ze&nbsp;schválnosti, druhý ze&nbsp;zapomnětlivosti?</em></span></p>
          <p class="chunk" data-nb-ref-number="312" data-nb-words="6" data-nb-chars="53"><span class="idea" data-nb-ref-number="318" id="idea318" data-nb-words="6" data-nb-chars="53">Vstoupit, nebo nevstoupit. Zaklepat, nebo nezaklepat.</span></p>
          <p class="chunk" data-nb-ref-number="313" data-nb-words="5" data-nb-chars="24"><span class="idea" data-nb-ref-number="319" id="idea319" data-nb-words="5" data-nb-chars="24"><em>Pro co&nbsp;se&nbsp;Bloom rozhodl?</em></span></p>
          <p class="chunk" data-nb-ref-number="314" data-nb-words="61" data-nb-chars="363"><span class="idea" data-nb-ref-number="320" id="idea320" data-nb-words="61" data-nb-chars="363">Pro fintu. Nohama opřen o&nbsp;nizounkou zídku přelezl mřížku u&nbsp;suterénu, klobouk si&nbsp;přimáčkl na&nbsp;hlavu, na&nbsp;dvou styčných místech se&nbsp;chytil vodorovných a&nbsp;kolmých prutů, celou výškou pěti stop devíti a&nbsp;půl palce se&nbsp;na&nbsp;dvě stopy deset palců spustil nad suterénní chodník, potom mřížku pustil, takže se&nbsp;volně pohyboval v&nbsp;prostoru a&nbsp;na&nbsp;zmírnění nárazu při pádu se&nbsp;přikrčil.</span></p>
          <p class="chunk" data-nb-ref-number="315" data-nb-words="2" data-nb-chars="7"><span class="idea" data-nb-ref-number="321" id="idea321" data-nb-words="2" data-nb-chars="7"><em>A padl?</em></span></p>
          <p class="chunk" data-nb-ref-number="316" data-nb-words="77" data-nb-chars="548"><span class="idea" data-nb-ref-number="322" id="idea322" data-nb-words="77" data-nb-chars="548">Plnou známou tělesnou vahou jedenácti kamenů a&nbsp;čtyř liber, dosvědčenou cejchovaným přístrojem na&nbsp;občasné samovážení v&nbsp;oficíně lékárníka a&nbsp;drogisty Francise Froedmana na&nbsp;severní straně Frederick Street č. 19, na&nbsp;poslední svátek Nanebevstoupení, totiž dvanáctého května přestupného roku tisíc devět set čtyři křesťanského letopočtu (židovského letopočtu pět tisíc šest set šedesát čtyři, muslimského letopočtu tisíc tři sta dvacet dva), zlaté číslo 5, epakta 13, sluneční cyklus 9, nedělní písmeno CB, římská indikce 2, juliánská perioda 6617, MXMIV.</span></p>
          <p class="chunk" data-nb-ref-number="317" data-nb-words="3" data-nb-chars="26"><span class="idea" data-nb-ref-number="323" id="idea323" data-nb-words="3" data-nb-chars="26"><em>Vstal nepohmožděn otřesem?</em></span></p>
          <p class="chunk" data-nb-ref-number="318" data-nb-words="54" data-nb-chars="389"><span class="idea" data-nb-ref-number="324" id="idea324" data-nb-words="54" data-nb-chars="389">Zaujal zas pevnou rovnováhu, vstal sice nárazem otřesen, leč nepohmožděn, vší silou se&nbsp;opřel do&nbsp;rozviklaného okolku skleněných dveří, až&nbsp;pošoupl petlici, a&nbsp;stejným přitlačením na&nbsp;veřeje oklikou přes přilehlou umývárnu vnikl do&nbsp;kuchyně, rozškrtl fosforovou sirku, otočením kohoutku uvolnil svítiplyn, zapálil vysoký plamen, ten zreguloval na&nbsp;klidný žár a&nbsp;nakonec rozsvítil přenosnou svíčku.</span></p>
          <p class="chunk" data-nb-ref-number="319" data-nb-words="7" data-nb-chars="47"><span class="idea" data-nb-ref-number="325" id="idea325" data-nb-words="7" data-nb-chars="47"><em>Jaký nespojitý sled obrazů zatím vnímal Štěpán?</em></span></p>
          <p class="chunk" data-nb-ref-number="320" data-nb-words="47" data-nb-chars="297"><span class="idea" data-nb-ref-number="326" id="idea326" data-nb-words="47" data-nb-chars="297">Opřen o&nbsp;mřížku suterénu pozoroval přes průhledné kuchyňské tabulky, jak nějaký člověk reguluje plynový plamen o&nbsp;svítivosti 14 svíček, jak nějaký člověk rozsvěcí svíčku, jak nějaký člověk jednu po&nbsp;druhé zouvá boty, jak nějaký člověk odchází z&nbsp;kuchyně a&nbsp;v&nbsp;ruce drží svíčku o&nbsp;svítivosti jedné svíčky.</span></p>
          <p class="chunk" data-nb-ref-number="321" data-nb-words="5" data-nb-chars="28"><span class="idea" data-nb-ref-number="327" id="idea327" data-nb-words="5" data-nb-chars="28"><em>Objevil se&nbsp;ten člověk jinde?</em></span></p>
          <p class="chunk" data-nb-ref-number="322" data-nb-words="36" data-nb-chars="249"><span class="idea" data-nb-ref-number="328" id="idea328" data-nb-words="36" data-nb-chars="249">Za&nbsp;čtyři minuty bylo přes poloprůsvitné polokruhové okýnko nad předsíňovými dveřmi znát blikot jeho svíčky. Předsíňové dveře se&nbsp;znenáhla otočily ve&nbsp;veřejích. V&nbsp;prázdné prostoře předsíňových dveří se&nbsp;ten člověk znovu objevil bez klobouku, se&nbsp;svíčkou.</span></p>
          <p class="chunk" data-nb-ref-number="323" data-nb-words="4" data-nb-chars="29"><span class="idea" data-nb-ref-number="329" id="idea329" data-nb-words="4" data-nb-chars="29"><em>Uposlechl Štěpán jeho pokynu?</em></span></p>
          <p class="chunk" data-nb-ref-number="324" data-nb-words="45" data-nb-chars="284"><span class="idea" data-nb-ref-number="330" id="idea330" data-nb-words="45" data-nb-chars="284">Ano, zlehounka vstoupil dovnitř, pomohl zavřít dveře a&nbsp;upevnit je&nbsp;řetízkem a&nbsp;zlehounka sledoval přes předsíň člověkův týl a&nbsp;plstí tlumená chodidla a&nbsp;rozžatou svíci kolem ozářené škvíry ve&nbsp;dveřích vlevo a&nbsp;po&nbsp;točitém schodišti s&nbsp;více než pěti stupínky opatrně dolů do&nbsp;Bloomovic kuchyně.</span></p>
          <p class="chunk" data-nb-ref-number="325" data-nb-words="3" data-nb-chars="16"><span class="idea" data-nb-ref-number="331" id="idea331" data-nb-words="3" data-nb-chars="16"><em>Co udělal Bloom?</em></span></p>
          <p class="chunk" data-nb-ref-number="326" data-nb-words="99" data-nb-chars="671"><span class="idea" data-nb-ref-number="332" id="idea332" data-nb-words="99" data-nb-chars="671">Prudkým fouknutím na&nbsp;plamen zhasl svíčku, k&nbsp;ohništi přitáhl dvě obyčejné dřevěné židle s&nbsp;vyhloubeným sedadlem, jednu pro Štěpána, lenochem otočenou k&nbsp;suterénnímu oknu, druhou podle potřeby pro sebe, poklekl na&nbsp;jedno koleno a&nbsp;z&nbsp;napříč poskládaných pryskyřičných třísek, pestrobarevných papírů a&nbsp;nepravidelných mnohohranů nejlepšího Abramova uhlí, tuna za&nbsp;jednadvacet šilinků, ze&nbsp;skladu firmy Flower a&nbsp;M’Donald v&nbsp;Oliver Street č. 14, nakupil hraničku, na&nbsp;třech místech, kde z&nbsp;ní&nbsp;vyčníval papír, ji&nbsp;fosforovou sirkou podpálil, a&nbsp;tak potenciální energii obsaženou v&nbsp;palivu uvolnil tím, že&nbsp;dopustil, aby se&nbsp;jeho uhlíkové a&nbsp;vodíkové prvky nerušeně spájely se&nbsp;vzdušným kyslíkem.</span></p>
          <p class="chunk" data-nb-ref-number="327" data-nb-words="6" data-nb-chars="45"><span class="idea" data-nb-ref-number="333" id="idea333" data-nb-words="6" data-nb-chars="45"><em>O jakých podobných výjevech přemýšlel Štěpán?</em></span></p>
          <p class="chunk" data-nb-ref-number="328" data-nb-words="115" data-nb-chars="730"><span class="idea" data-nb-ref-number="334" id="idea334" data-nb-words="115" data-nb-chars="730">O&nbsp;jiných jinde v&nbsp;jiné době, o&nbsp;tom, jak kleče na&nbsp;jednom koleně nebo na&nbsp;obou sám rozdělává oheň, o&nbsp;bratru Michaelovi v&nbsp;ošetřovně koleje Tovaryšstva Ježíšova v&nbsp;Clongowes Wood, Sallins, v&nbsp;Kildareském hrabství: o&nbsp;otci Šimonu Dedalovi v&nbsp;nezařízeném pokoji jeho prvního dublinského bydliště ve&nbsp;Fitzgibbon Street číslo třináct: o&nbsp;své kmotře slečně Kate Morkanové u&nbsp;její umírající sestry slečny Julie Morkanové v&nbsp;Usher’s Islandu č. 15: o&nbsp;své matce Mary, manželce Šimona Dedala, v&nbsp;kuchyni Severní Richmond Street číslo dvanáct zrána r. 1898 na&nbsp;svátek svatého Františka Xavera: o&nbsp;studijním prefektu otci Buttovi ve&nbsp;fyzikálním kabinetě univerzitní koleje, severní strana Stephen’s Green č. 16: o&nbsp;sestře Dilly (Delii) v&nbsp;otcovském domě v&nbsp;Cabře.</span></p>
          <p class="chunk" data-nb-ref-number="329" data-nb-words="13" data-nb-chars="67"><span class="idea" data-nb-ref-number="335" id="idea335" data-nb-words="13" data-nb-chars="67"><em>Co uviděl Štěpán, když od&nbsp;ohně na&nbsp;yard pozvedl zrak k&nbsp;protější zdi?</em></span></p>
          <p class="chunk" data-nb-ref-number="330" data-nb-words="64" data-nb-chars="418"><span class="idea" data-nb-ref-number="336" id="idea336" data-nb-words="64" data-nb-chars="418">Pod řádkou pěti pérových domácích zvonků šikmou šňůru, na&nbsp;dvou skobách napjatou přes výklenek vedle komínového sloupku, a&nbsp;na&nbsp;ní&nbsp;visely čtyři čtvercové kapesníčky, jeden vedle druhého, přeložené do&nbsp;obdélníku a&nbsp;neupevněné, a&nbsp;vedle nich dámské šedé punčochy s&nbsp;drobnou nitěnou obrubou pro podvazky a&nbsp;s&nbsp;chodidly v&nbsp;obvyklé poloze přichycenými třemi kolmými dřevěnými kolíky po&nbsp;vnějších okrajích a&nbsp;jedním tam, kde se&nbsp;stýkaly.</span></p>
          <p class="chunk" data-nb-ref-number="331" data-nb-words="5" data-nb-chars="25"><span class="idea" data-nb-ref-number="337" id="idea337" data-nb-words="5" data-nb-chars="25"><em>Co uviděl Bloom na&nbsp;roštu?</em></span></p>
          <p class="chunk" data-nb-ref-number="332" data-nb-words="15" data-nb-chars="93"><span class="idea" data-nb-ref-number="338" id="idea338" data-nb-words="15" data-nb-chars="93">Na&nbsp;pravé (menší) patce modrý smaltovaný rendlík a&nbsp;na&nbsp;levé (větší) patce černý železný kotlík.</span></p>
          <p class="chunk" data-nb-ref-number="333" data-nb-words="5" data-nb-chars="24"><span class="idea" data-nb-ref-number="339" id="idea339" data-nb-words="5" data-nb-chars="24"><em>Co udělal Bloom u&nbsp;roštu?</em></span></p>
          <p class="chunk" data-nb-ref-number="334" data-nb-words="22" data-nb-chars="128"><span class="idea" data-nb-ref-number="340" id="idea340" data-nb-words="22" data-nb-chars="128">Přendal rendlík na&nbsp;levou patku, vstal a&nbsp;železný kotlík odnesl do&nbsp;dřezu a&nbsp;otočením kohoutku uvolnil vodní proud a&nbsp;nechal ho&nbsp;téci.</span></p>
          <p class="chunk" data-nb-ref-number="335" data-nb-words="2" data-nb-chars="7"><span class="idea" data-nb-ref-number="341" id="idea341" data-nb-words="2" data-nb-chars="7"><em>A tekl?</em></span></p>
          <p class="chunk" data-nb-ref-number="336" data-nb-words="180" data-nb-chars="1242"><span class="idea" data-nb-ref-number="342" id="idea342" data-nb-words="180" data-nb-chars="1242">Ano. Z&nbsp;roundwoodského vodojemu ve&nbsp;Wicklowském hrabství s&nbsp;krychlovým objemem 2400 miliónů galonů, prosakujících podzemním filtračním vodovodem s&nbsp;jednoduchým i&nbsp;dvojitým potrubím, zbudovaným počátečním stavebním nákladem pěti liber za&nbsp;dálkový yard přes Dargle, Rathdown, Downskou a&nbsp;Callowhillskou dolinu do&nbsp;šestadvacetilitrového vodojemu v&nbsp;Stillorganu, vzdáleného 22 anglických mil, a&nbsp;odtamtud soustavou pomocných nádrží po&nbsp;dvě stě padesátistopovém svahu až&nbsp;na&nbsp;pomezí města k&nbsp;Eustachovu mostu a&nbsp;horní Leeson Street, třebaže při dlouhotrvajícím letním suchu a&nbsp;denní dodávce 12 1/2 miliónu galonů voda klesla pod hranu přepadového jezu a&nbsp;z&nbsp;toho důvodu obecní inspektor a&nbsp;vodovodní technik p. Spencer Harty, C. E., na&nbsp;pokyn vodovodní komise zakázal odebírat obecní vodu na&nbsp;něco jiného než na&nbsp;pití (s přihlédnutím k&nbsp;tomu, že&nbsp;si&nbsp;lze jako r. 1893 vypomoci nepitnou vodou z&nbsp;Velkého a&nbsp;Královského průplavu), tím spíše, že&nbsp;v&nbsp;jihodublinském chudobinci, který má&nbsp;denní příděl 15 galonů na&nbsp;chovance, dodávaných patnáctipalcovým měřidlem, podle údajů na&nbsp;jejich měřidle, jak tvrdí městský právní zástupce p. Ignatius Rice, advokát, proplýtvali za&nbsp;noc 20 000 galonů, čímž jednali na&nbsp;úkor druhé části veřejnosti, samostatných, solventních, solidních poplatníků.</span></p>
          <p class="chunk" data-nb-ref-number="337" data-nb-words="13" data-nb-chars="94"><span class="idea" data-nb-ref-number="343" id="idea343" data-nb-words="13" data-nb-chars="94"><em>Copak se&nbsp;Bloomovi, vodomilovi, vodnáři, vodonosiči, cestou k&nbsp;roštu jevilo na&nbsp;vodě obdivuhodné?</em></span></p>
          <p class="chunk" data-nb-ref-number="338" data-nb-words="379" data-nb-chars="2727"><span class="idea" data-nb-ref-number="344" id="idea344" data-nb-words="379" data-nb-chars="2727">Obecnost: demokratičnost i&nbsp;svébytnost, s&nbsp;jakou usiluje o&nbsp;svou úroveň: oceánská širost na&nbsp;mapě v&nbsp;Mercatorově průmětu: nedoměrná hloubka Sundamského zářezu v&nbsp;Pacifiku, hlubší než 8000 sáhů: neúnavnost vln i&nbsp;hladinných složek, kousek po&nbsp;kousku dorážejících na&nbsp;mořské pobřeží: samostatnost jejich částic: proměnlivost mořského stavu: hydrostatický klid za&nbsp;bezvětří: hydrokinetická vzdutost za&nbsp;odlivu v&nbsp;druhé a&nbsp;poslední čtvrti měsíce a&nbsp;z&nbsp;jara: opadlost po&nbsp;spoušti: neplodnost pod cirkumpolární ledovou čapkou arktickou i&nbsp;antarktickou: klimatický i&nbsp;obchodní význam: převaha 3 ku&nbsp;1 nad souší na&nbsp;zeměkouli: nesporná hegemonie čtverečných mil zabírajících veškerou končinu za&nbsp;podrovníkovým obratníkem Kozoroha: mnohavěká ustálenost jejího pravěkého koryta: oranžově tříslové dno: schopnost rozpouštět a&nbsp;v&nbsp;roztoku udržovat všechny rozpustné látky, mezi nimi milióny nejvzácnějších kovů: pozvolné vymílání poloostrovů a&nbsp;svažitých předhoří: náplavní usazeniny: tíha a&nbsp;objem a&nbsp;hustota: nehybnost lagun a&nbsp;horských ples: odstupňovanost barev v&nbsp;horkém a&nbsp;mírném a&nbsp;studeném pásmu: splavná větvitost pevninských toků, přelévajících se&nbsp;do&nbsp;jezer, i&nbsp;navzájem se&nbsp;napájejících řek plynoucích k&nbsp;oceánu s&nbsp;přítoky i&nbsp;prouděním přes oceán: Golfský proud, vodní trati na&nbsp;sever a&nbsp;na&nbsp;jih od&nbsp;rovníku: prudká mořetřesení, smrště, artézské studně, výtrysky, vzkypění, protiproudy, vystouplé břehy, povodně, válení vln, rozvodí, roztoky, gejzíry, peřeje, víry, maelstromy, záplavy, zátopy, průtrže mračen: širá a&nbsp;horizontální křivka: skryté prameny a&nbsp;utajené vláhy, odkrývané proutkařskými a&nbsp;vlhkoměrnými přístroji a&nbsp;názorně patrné na&nbsp;díře v&nbsp;hradbách u&nbsp;ashtownské brány, prosycenost vzduchu i&nbsp;crkot rosy: jednoduchost skladby dva atomy vodíku s&nbsp;jedním atomem kyslíku: léčivost: vzplývavost ve&nbsp;vodách Mrtvého moře: urputná průbojnost ve&nbsp;stokách, vpustích, chatrných hrázích, prasklých lodích: schopnost čistit, hasit žízeň i&nbsp;oheň, živit rostlinstvo: neklamný příklad i&nbsp;vzor: proměny v&nbsp;páru, mlhu, mrak, déšť, plískanici, sníh, kroupy: síla v&nbsp;pevných hydrantech: proměnlivost v&nbsp;podobě lochů a&nbsp;chobotů a&nbsp;zátok a&nbsp;výkrojků a&nbsp;průlivů a&nbsp;atolů a&nbsp;archipelagů a&nbsp;sundů a&nbsp;fjordů a&nbsp;minčů a&nbsp;delt a&nbsp;mořských ramen: důkladnost ledových splazů a&nbsp;plovoucích ledovců a&nbsp;ker: poddajnost, s&nbsp;jakou pohání hydraulická mlýnská kola, turbíny, dynama, elektrárny, koželužny, vochlárny: prospěšnost průplavů, splavných řek, plovoucích i&nbsp;suchých doků: zužitkovatelnost do&nbsp;práce zapřažených příbojů i&nbsp;vodních kaskád: podmořská zvířena i&nbsp;květena (lichoslechá, světloplachá), číselně, i&nbsp;když ne&nbsp;do&nbsp;písmena obývající celou zeměkouli: všudypřítomnost, neboť tvoří 90 % lidského těla: zhoubné výpary močálovitých bažin, jedovatých blat, zkažené vody ve&nbsp;vázách, zahnilých tůní při ubývajícím měsíci.</span></p>
          <p class="chunk" data-nb-ref-number="339" data-nb-words="13" data-nb-chars="85"><span class="idea" data-nb-ref-number="345" id="idea345" data-nb-words="13" data-nb-chars="85"><em>Proč se&nbsp;po&nbsp;nasazení poloplného kotlíku na&nbsp;rozhořelé uhlí vrátil k&nbsp;puštěnému kohoutku?</em></span></p>
          <p class="chunk" data-nb-ref-number="340" data-nb-words="45" data-nb-chars="312"><span class="idea" data-nb-ref-number="346" id="idea346" data-nb-words="45" data-nb-chars="312">Šel si&nbsp;špinavé ruce umýt poněkud ubylou tabulkou Barringtonova citrónového mýdla s&nbsp;přilepeným papírem (koupil je&nbsp;před třinácti hodinami za&nbsp;čtyři penny a&nbsp;zatím nezaplatil) v&nbsp;čerstvé studené (neměnné, proměnné) vodě a&nbsp;utřít si&nbsp;obličej do&nbsp;dlouhého červeně lemovaného hrubého ručníku, navlečeného na&nbsp;dřevěný váleček.</span></p>
          <p class="chunk" data-nb-ref-number="341" data-nb-words="8" data-nb-chars="60"><span class="idea" data-nb-ref-number="347" id="idea347" data-nb-words="8" data-nb-chars="60"><em>Jak odůvodnil Štěpán Bloomovi, proč nevyhoví jeho vybídnutí?</em></span></p>
          <p class="chunk" data-nb-ref-number="342" data-nb-words="36" data-nb-chars="211"><span class="idea" data-nb-ref-number="348" id="idea348" data-nb-words="36" data-nb-chars="211">Že&nbsp;je&nbsp;hydrofob, že&nbsp;se&nbsp;mu&nbsp;protiví dotek studené vody, ať&nbsp;při namočení, či&nbsp;ponoření (naposledy se&nbsp;koupal loni v&nbsp;říjnu), že&nbsp;nemá rád vodovité předměty jako sklo a&nbsp;křišťál, že&nbsp;nedůvěřuje vodnatému myšlení i&nbsp;mluvení.</span></p>
          <p class="chunk" data-nb-ref-number="343" data-nb-words="51" data-nb-chars="298"><span class="idea" data-nb-ref-number="349" id="idea349" data-nb-words="51" data-nb-chars="298"><em>Co odradilo Blooma, že&nbsp;Štěpánovi neposkytl hygienické a&nbsp;profylaktické rady, k&nbsp;nimž patří také to, že&nbsp;při koupání v&nbsp;řece a&nbsp;v&nbsp;moři se&nbsp;má&nbsp;předem navlhčit hlava a&nbsp;rychle postříkat obličej a&nbsp;krk a&nbsp;hrudní a&nbsp;břišní krajina, neboť nejcitlivější na&nbsp;chladno je&nbsp;zátylek, žaludek a&nbsp;bříško nohy neboli chodidlo?</em></span></p>
          <p class="chunk" data-nb-ref-number="344" data-nb-words="6" data-nb-chars="56"><span class="idea" data-nb-ref-number="350" id="idea350" data-nb-words="6" data-nb-chars="56">Nesrovnatelnost vodnatosti s&nbsp;vrtošivou genialitou ducha.</span></p>
          <p class="chunk" data-nb-ref-number="345" data-nb-words="6" data-nb-chars="39"><span class="idea" data-nb-ref-number="351" id="idea351" data-nb-words="6" data-nb-chars="39"><em>Jaké další poučné rady rovněž potlačil?</em></span></p>
          <p class="chunk" data-nb-ref-number="346" data-nb-words="31" data-nb-chars="186"><span class="idea" data-nb-ref-number="352" id="idea352" data-nb-words="31" data-nb-chars="186">Životosprávné: kolik procent bílkovin a&nbsp;kalorií je&nbsp;v&nbsp;slanině, v&nbsp;uzené tresce a&nbsp;v&nbsp;másle, v&nbsp;posledně zmíněném že&nbsp;prve jmenované chybějí a&nbsp;v&nbsp;prve zmíněných že&nbsp;je&nbsp;posledně zmíněných hojnost.</span></p>
          <p class="chunk" data-nb-ref-number="347" data-nb-words="7" data-nb-chars="46"><span class="idea" data-nb-ref-number="353" id="idea353" data-nb-words="7" data-nb-chars="46"><em>Jaké hostovy vlastnosti bily hostiteli do&nbsp;očí?</em></span></p>
          <p class="chunk" data-nb-ref-number="348" data-nb-words="11" data-nb-chars="77"><span class="idea" data-nb-ref-number="354" id="idea354" data-nb-words="11" data-nb-chars="77">Sebedůvěra, stejná protikladná schopnost klesnout na&nbsp;mysli a&nbsp;zas se&nbsp;vzpružit.</span></p>
          <p class="chunk" data-nb-ref-number="349" data-nb-words="11" data-nb-chars="64"><span class="idea" data-nb-ref-number="355" id="idea355" data-nb-words="11" data-nb-chars="64"><em>Jaký fenomén se&nbsp;působením ohně zároveň odehrál v&nbsp;nádobě s&nbsp;vodou?</em></span></p>
          <p class="chunk" data-nb-ref-number="350" data-nb-words="113" data-nb-chars="838"><span class="idea" data-nb-ref-number="356" id="idea356" data-nb-words="113" data-nb-chars="838">Fenomén varu. Rozdmýcháván neustálým průvanem z&nbsp;kuchyně do&nbsp;capouchu, od&nbsp;vznícených třísek na&nbsp;podpal přeskočil oheň na&nbsp;mnohostěnné hromady živičného uhlí, v&nbsp;zhuštěné nerostné podobě obsahujícího lisované zkamenělé opadlé listí pravěkých hvozdů, které zas za&nbsp;své rostlinné bytí vděčily slunci, pravěkému zdroji tepla (sálavého), zprostředkovaného všudypřítomným svědonosným průteplivým éterem. Teplo (převáděné), jisté chvění vyvolané tímto spalováním, se&nbsp;od&nbsp;tepelného zdroje pořád a&nbsp;stále víc přenášelo na&nbsp;tekutinu v&nbsp;nádobě, sálalo do&nbsp;ní&nbsp;nerovnoměrně vydrhnutým tmavým povrchem železňáku, částečně vstřebávané, částečně sdělované, a&nbsp;ponenáhlu vyhnalo teplotu vody normálního stupně na&nbsp;bod varu, kteréžto stoupnutí teploty se&nbsp;dá&nbsp;vyjádřit jako důsledek spotřeby 72 tepelných jednotek potřebných k&nbsp;ohřátí libry vody z&nbsp;50° na&nbsp;212° Fahrenheita.</span></p>
          <p class="chunk" data-nb-ref-number="351" data-nb-words="6" data-nb-chars="37"><span class="idea" data-nb-ref-number="357" id="idea357" data-nb-words="6" data-nb-chars="37"><em>Čím se&nbsp;ohlásilo toto stoupnutí tepla?</em></span></p>
          <p class="chunk" data-nb-ref-number="352" data-nb-words="10" data-nb-chars="68"><span class="idea" data-nb-ref-number="358" id="idea358" data-nb-words="10" data-nb-chars="68">Dvojím srpovitým trysknutím páry zpod pokličky zároveň z&nbsp;obou stran.</span></p>
          <p class="chunk" data-nb-ref-number="353" data-nb-words="9" data-nb-chars="59"><span class="idea" data-nb-ref-number="359" id="idea359" data-nb-words="9" data-nb-chars="59"><em>K jakému soukromému účelu použil Bloom takto svařenou vodu?</em></span></p>
          <p class="chunk" data-nb-ref-number="354" data-nb-words="2" data-nb-chars="9"><span class="idea" data-nb-ref-number="360" id="idea360" data-nb-words="2" data-nb-chars="9">K&nbsp;holení.</span></p>
          <p class="chunk" data-nb-ref-number="355" data-nb-words="9" data-nb-chars="38"><span class="idea" data-nb-ref-number="361" id="idea361" data-nb-words="9" data-nb-chars="38"><em>Jaká je&nbsp;v&nbsp;tom výhoda, holit se&nbsp;v&nbsp;noci?</em></span></p>
          <p class="chunk" data-nb-ref-number="356" data-nb-words="96" data-nb-chars="606"><span class="idea" data-nb-ref-number="362" id="idea362" data-nb-words="96" data-nb-chars="606">Měkčí vousy: měkčí štětka, od&nbsp;jednoho holení k&nbsp;druhému schválně slepená mydlinami: měkčí pleť, když člověk někde po&nbsp;straně v&nbsp;nezvyklou dobu potká nějakou známou: klidné rozvažování o&nbsp;průběhu dne: čistší pocit, když se&nbsp;člověk z&nbsp;osvěžujícího spánku probere, ony totiž jitřní hřmoty, hrozivé i&nbsp;rušivé, řinkot mléčných konví, listonošovo dvojí zaklepání, čtení novin pořád dokola při mydlení a&nbsp;zase mydlení pořád jednoho místa, leknutí, trhnutí, pomyšlení na&nbsp;kdesi cosi a&nbsp;semhle támhle způsobí, že&nbsp;se&nbsp;břitva rozjede a&nbsp;už&nbsp;je&nbsp;tu&nbsp;ranka a&nbsp;nezbude ti&nbsp;než přesně ustřihnout a&nbsp;navlhčit flastřík a&nbsp;přilepit, aby držel.</span></p>
          <p class="chunk" data-nb-ref-number="357" data-nb-words="9" data-nb-chars="65"><span class="idea" data-nb-ref-number="363" id="idea363" data-nb-words="9" data-nb-chars="65"><em>Proč ho&nbsp;nepřítomnost světla tolik nerušila jako přítomnost hluku?</em></span></p>
          <p class="chunk" data-nb-ref-number="358" data-nb-words="12" data-nb-chars="72"><span class="idea" data-nb-ref-number="364" id="idea364" data-nb-words="12" data-nb-chars="72">Protože měl v&nbsp;tuhé buclaté mužské ženské trpné činné ruce bezpečný hmat.</span></p>
          <p class="chunk" data-nb-ref-number="359" data-nb-words="11" data-nb-chars="63"><span class="idea" data-nb-ref-number="365" id="idea365" data-nb-words="11" data-nb-chars="63"><em>Jakým nadáním byla (jeho ruka) obdařena, ale čím se&nbsp;zas rušilo?</em></span></p>
          <p class="chunk" data-nb-ref-number="360" data-nb-words="23" data-nb-chars="188"><span class="idea" data-nb-ref-number="366" id="idea366" data-nb-words="23" data-nb-chars="188">Nadáním k&nbsp;operační chirurgii, jenže aťsi účel světí prostředky, lidskou krev se&nbsp;zdráhal prolévat, raději měl v&nbsp;přirozeném pořadí helioterapii, psychofyzikoterapii, osteopatickou chirurgii.</span></p>
          <p class="chunk" data-nb-ref-number="361" data-nb-words="14" data-nb-chars="91"><span class="idea" data-nb-ref-number="367" id="idea367" data-nb-words="14" data-nb-chars="91"><em>Co vyšlo na&nbsp;světlo v&nbsp;dolní, prostřední a&nbsp;horní polici Bloomem rozevřené kuchyňské kredence?</em></span></p>
          <p class="chunk" data-nb-ref-number="362" data-nb-words="191" data-nb-chars="1356"><span class="idea" data-nb-ref-number="368" id="idea368" data-nb-words="191" data-nb-chars="1356">Na&nbsp;dolní polici pět kolmých talířků, šest vodorovných misek, na&nbsp;nichž spočívaly převrácené šálky, nepřevrácený dvojuchý šálek, miska z&nbsp;derbyjského porcelánu, pět bílých, zlatě lemovaných kalíšků na&nbsp;vejce, rozevřená jelenicová peněženka, z&nbsp;níž čouhaly mince, většinou měděné, a&nbsp;voňavá fialová cukrátka. Na&nbsp;prostřední polici otlučený kalíšek s&nbsp;pepřem, soudek stolní soli, čtyři speklé černé olivy v&nbsp;mastném papíře, prázdná piksla od&nbsp;Švestkovy masové konzervy, oválný, lýkem vypletený proutěný košík s&nbsp;jednou jerseyskou hruškou, poloprázdná láhev bílého portského pro rekonvalescenty od&nbsp;firmy William Gilbey a&nbsp;spol., napolo zbavená obalu z&nbsp;korálově růžového hedvábného papíru, balíček Eppsova rozpustného kakaa, pět uncí kvalitního čaje Anne Lynchové, libra za&nbsp;2/–, v&nbsp;pomačkaném staniolovém sáčku, válečková plechovka nejlepšího krystalového homolového cukru, dvě cibule, jedna větší, španělská, celá, druhá menší, irská, rozříznutá vedví, takže vypadala větší a&nbsp;víc čpěla, láhev smetany z&nbsp;Irské vzorné mlékárny, hnědý hliněný džbánek jednoho a&nbsp;čtvrt korbelíku zkyslého zkaženého mléka, horkem proměněného ve&nbsp;vodu, syrovátku a&nbsp;polosraženou kyšku, s&nbsp;tím, co&nbsp;padlo na&nbsp;snídani pro pana Blooma a&nbsp;paní Flemingovou, původní dodávka vydala plnou pintu, dva hřebíčky, půlpeník a&nbsp;talířek se&nbsp;syrovým žebírkem. Na&nbsp;horní polici baterie zavařenin různého formátu i&nbsp;původu.</span></p>
          <p class="chunk" data-nb-ref-number="363" data-nb-words="7" data-nb-chars="41"><span class="idea" data-nb-ref-number="369" id="idea369" data-nb-words="7" data-nb-chars="41"><em>Čeho si&nbsp;všiml na&nbsp;vysunuté desce kredence?</em></span></p>
          <p class="chunk" data-nb-ref-number="364" data-nb-words="11" data-nb-chars="76"><span class="idea" data-nb-ref-number="370" id="idea370" data-nb-words="11" data-nb-chars="76">Čtyř mnohoúhelných kousků potrhaných rudých sázenek, číslovaných 8 87, 8 86.</span></p>
          <p class="chunk" data-nb-ref-number="365" data-nb-words="7" data-nb-chars="44"><span class="idea" data-nb-ref-number="371" id="idea371" data-nb-words="7" data-nb-chars="44"><em>Jaké vzpomínky mu&nbsp;na&nbsp;chvilku svraštily čelo?</em></span></p>
          <p class="chunk" data-nb-ref-number="366" data-nb-words="36" data-nb-chars="246"><span class="idea" data-nb-ref-number="372" id="idea372" data-nb-words="36" data-nb-chars="246">Vzpomínky na&nbsp;náhody, pravda podivnější než román, předem naznačující výsledek závodu o&nbsp;Zlatý pohár na&nbsp;ploché dráze, kterýžto úřední a&nbsp;definitivní výsledek si&nbsp;přečetl v&nbsp;pozdním růžovém vydání <em>Večerního telegrafu</em> v&nbsp;drožkářské boudě u&nbsp;Buttova mostu.</span></p>
          <p class="chunk" data-nb-ref-number="367" data-nb-words="12" data-nb-chars="70"><span class="idea" data-nb-ref-number="373" id="idea373" data-nb-words="12" data-nb-chars="70"><em>Kde se&nbsp;mu&nbsp;předem dostalo náznaků výsledku, ať&nbsp;už&nbsp;hotového, či&nbsp;možného?</em></span></p>
          <p class="chunk" data-nb-ref-number="368" data-nb-words="118" data-nb-chars="730"><span class="idea" data-nb-ref-number="374" id="idea374" data-nb-words="118" data-nb-chars="730">V&nbsp;koncesovaném lokále Bernarda Kiernana, Little Britain Street č. 8, 9 a&nbsp;10: v&nbsp;koncesovaném lokále Davida Byrna, Duke Street č. 14: na&nbsp;dolním konci O’Connell Street před Grahamem Lemonem, když mu&nbsp;nějaký zakaboněný mladík vtiskl do&nbsp;ruky leták (později ho&nbsp;zahodil) s&nbsp;reklamou na&nbsp;Eliáše, obnovitele sionského chrámu: na&nbsp;Lincoln Place před drogérií F. W. Sweneyho, spol. s&nbsp;r. o., když pak na&nbsp;něm Lyons hurtem jedno po&nbsp;druhém vymámil, zběžně prolétl a&nbsp;zas vrátil nejnovější vydání <em>Svobodáře a&nbsp;&nbsp;Národních novin,</em> které by&nbsp;byl užuž zahodil (a potom zahodil doopravdy), šel dál k&nbsp;orientálnímu stavení tureckých a&nbsp;horkých lázní, Leinster Street č. 11, s&nbsp;tváří zářící světlem vnuknutí a&nbsp;v&nbsp;náručí tajemství závodu, vyryté v&nbsp;jazyce předpovědi.</span></p>
          <p class="chunk" data-nb-ref-number="369" data-nb-words="6" data-nb-chars="47"><span class="idea" data-nb-ref-number="375" id="idea375" data-nb-words="6" data-nb-chars="47"><em>Jaké mírnivé úvahy zkonejšily jeho znepokojení?</em></span></p>
          <p class="chunk" data-nb-ref-number="370" data-nb-words="32" data-nb-chars="234"><span class="idea" data-nb-ref-number="376" id="idea376" data-nb-words="32" data-nb-chars="234">Nesnáze výkladu, anžto význam události se&nbsp;po&nbsp;jejím odehrání ozve tak proměnlivě jako třesknutí po&nbsp;elektrickém výboji, jakož i&nbsp;protiodhadu skutečné ztráty chybným výkladem součtu možných ztrát původně vyplývajícího ze&nbsp;zdárného výkladu.</span></p>
          <p class="chunk" data-nb-ref-number="371" data-nb-words="4" data-nb-chars="17"><span class="idea" data-nb-ref-number="377" id="idea377" data-nb-words="4" data-nb-chars="17"><em>A co&nbsp;jeho nálada?</em></span></p>
          <p class="chunk" data-nb-ref-number="372" data-nb-words="11" data-nb-chars="64"><span class="idea" data-nb-ref-number="378" id="idea378" data-nb-words="11" data-nb-chars="64">Nic nedal v&nbsp;sázku, ničeho se&nbsp;nenadál, nezklamal se, je&nbsp;spokojen.</span></p>
          <p class="chunk" data-nb-ref-number="373" data-nb-words="3" data-nb-chars="19"><span class="idea" data-nb-ref-number="379" id="idea379" data-nb-words="3" data-nb-chars="19"><em>Co ho&nbsp;uspokojovalo?</em></span></p>
          <p class="chunk" data-nb-ref-number="374" data-nb-words="11" data-nb-chars="65"><span class="idea" data-nb-ref-number="380" id="idea380" data-nb-words="11" data-nb-chars="65">Že&nbsp;opravdu o&nbsp;nic nepřišel. Že&nbsp;přinesl zisk jiným. Světlo pohanům.</span></p>
          <p class="chunk" data-nb-ref-number="375" data-nb-words="5" data-nb-chars="42"><span class="idea" data-nb-ref-number="381" id="idea381" data-nb-words="5" data-nb-chars="42"><em>Jak přistrojil Bloom pohanovi občerstvení?</em></span></p>
          <p class="chunk" data-nb-ref-number="376" data-nb-words="37" data-nb-chars="248"><span class="idea" data-nb-ref-number="382" id="idea382" data-nb-words="37" data-nb-chars="248">Do&nbsp;dvou šálků nasypal po&nbsp;dvou vrchovatých lžících, celkem tedy čtyři lžíce Eppsova rozpustného kakaa, a&nbsp;podle návodu k&nbsp;použití, otištěného na&nbsp;obalu, po&nbsp;náležité době předepsaným způsobem a&nbsp;v&nbsp;předepsaném množství dolil na&nbsp;zředění předepsané přísady.</span></p>
          <p class="chunk" data-nb-ref-number="377" data-nb-words="10" data-nb-chars="77"><span class="idea" data-nb-ref-number="383" id="idea383" data-nb-words="10" data-nb-chars="77"><em>Jaké nadměrné známky zvláštního pohostinství dal hostitel svému hostu najevo?</em></span></p>
          <p class="chunk" data-nb-ref-number="378" data-nb-words="43" data-nb-chars="298"><span class="idea" data-nb-ref-number="384" id="idea384" data-nb-words="43" data-nb-chars="298">Upustil od&nbsp;symposiarchálního práva na&nbsp;dvojuchý šálek z&nbsp;napodobeného derbyjského porcelánu, který dostal darem od&nbsp;jediné dcery Millicent (Milly), místo něho si&nbsp;vzal stejný jako host a&nbsp;hostu vydatně, zato sobě skrovně posloužil vazkou smetanou, vyhrazenou obyčejně k&nbsp;snídani jeho ženě Marion (Molly).</span></p>
          <p class="chunk" data-nb-ref-number="379" data-nb-words="12" data-nb-chars="64"><span class="idea" data-nb-ref-number="385" id="idea385" data-nb-words="12" data-nb-chars="64"><em>Byl si&nbsp;host těchto známek pohostinství vědom a&nbsp;zmínil se&nbsp;o&nbsp;nich?</em></span></p>
          <p class="chunk" data-nb-ref-number="380" data-nb-words="23" data-nb-chars="139"><span class="idea" data-nb-ref-number="386" id="idea386" data-nb-words="23" data-nb-chars="139">Žertem ho&nbsp;na&nbsp;ně&nbsp;upozornil hostitel a&nbsp;on&nbsp;je&nbsp;vážně bral na&nbsp;vědomí, jak v&nbsp;žertovněvážném mlčení pili Eppsův předrahý tovar, životodárné kakao.</span></p>
          <p class="chunk" data-nb-ref-number="381" data-nb-words="22" data-nb-chars="137"><span class="idea" data-nb-ref-number="387" id="idea387" data-nb-words="22" data-nb-chars="137"><em>Zamýšlel snad a&nbsp;potlačil další známky pohostinství a&nbsp;schraňoval je&nbsp;napodruhé pro někoho jiného i&nbsp;pro sebe, aby tak započaté dílo ukončil?</em></span></p>
          <p class="chunk" data-nb-ref-number="382" data-nb-words="26" data-nb-chars="151"><span class="idea" data-nb-ref-number="388" id="idea388" data-nb-words="26" data-nb-chars="151">Sešití trhliny v&nbsp;délce 1 1/2 palce na&nbsp;pravé straně hostova kabátu. Věnování jednoho ze&nbsp;čtyř dámských kapesníků hostovi, jen co&nbsp;zjistí, že&nbsp;jsou k&nbsp;světu.</span></p>
          <p class="chunk" data-nb-ref-number="383" data-nb-words="3" data-nb-chars="17"><span class="idea" data-nb-ref-number="389" id="idea389" data-nb-words="3" data-nb-chars="17"><em>Kdo pil rychleji?</em></span></p>
          <p class="chunk" data-nb-ref-number="384" data-nb-words="28" data-nb-chars="198"><span class="idea" data-nb-ref-number="390" id="idea390" data-nb-words="28" data-nb-chars="198">Bloom, protože měl desetivteřinový náskok a&nbsp;z&nbsp;prohlubinky lžičky, jejímž držadlem stoupal ustavičný proud tepla, proti jednomu srknutí svého protějšku upíjel tři, proti dvěma šest, proti třem devět.</span></p>
          <p class="chunk" data-nb-ref-number="385" data-nb-words="7" data-nb-chars="55"><span class="idea" data-nb-ref-number="391" id="idea391" data-nb-words="7" data-nb-chars="55"><em>Jaký mozkový pochod doprovázel toto opakované počínání?</em></span></p>
          <p class="chunk" data-nb-ref-number="386" data-nb-words="47" data-nb-chars="293"><span class="idea" data-nb-ref-number="392" id="idea392" data-nb-words="47" data-nb-chars="293">Z&nbsp;pozorování arci chybného usoudiv, že&nbsp;jeho zamlklý společník v&nbsp;duchu něco skládá, uvažoval o&nbsp;tom, jaké radosti skýtá literatura, a&nbsp;to&nbsp;spíš poučná než zábavná, jak se&nbsp;sám kolikrát uchýlil k&nbsp;dílům Williama Shakespeara a&nbsp;hledal v&nbsp;nich řešení obtížných otázek z&nbsp;pomyslného nebo skutečného života.</span></p>
          <p class="chunk" data-nb-ref-number="387" data-nb-words="4" data-nb-chars="18"><span class="idea" data-nb-ref-number="393" id="idea393" data-nb-words="4" data-nb-chars="18"><em>A našel to&nbsp;řešení?</em></span></p>
          <p class="chunk" data-nb-ref-number="388" data-nb-words="23" data-nb-chars="151"><span class="idea" data-nb-ref-number="394" id="idea394" data-nb-words="23" data-nb-chars="151">Třebaže si&nbsp;některá klasická místa s&nbsp;pomocí glosáře znovu a&nbsp;znovu pečlivě pročítal, text ho&nbsp;valně nepřesvědčil, protože odpovědi se&nbsp;všech bodů netýkaly.</span></p>
          <p class="chunk" data-nb-ref-number="389" data-nb-words="17" data-nb-chars="102"><span class="idea" data-nb-ref-number="395" id="idea395" data-nb-words="17" data-nb-chars="102"><em>Jakými řádky končily první původní verše, které on, potenciální básník, napsal r. 1877 ve&nbsp;věku 11 let?</em></span></p>
          <p class="chunk" data-nb-ref-number="390" data-nb-words="12" data-nb-chars="71"><span class="idea" data-nb-ref-number="396" id="idea396" data-nb-words="12" data-nb-chars="71">Týdeník <em>Trojlístek</em> tehdy vypsal tři ceny po&nbsp;10/–, 5/–, a&nbsp;2/6 šilincích.</span></p>
          <p class="chunk" data-nb-ref-number="391" data-nb-words="28" data-nb-chars="167"><em><span class="idea" data-nb-ref-number="397" id="idea397" data-nb-words="4" data-nb-chars="24">Jakási ctižádost mě&nbsp;žene<br></span>
<span class="idea" data-nb-ref-number="398" id="idea398" data-nb-words="4" data-nb-chars="26">své verše vidět vytištěné,<br></span>
<span class="idea" data-nb-ref-number="399" id="idea399" data-nb-words="5" data-nb-chars="29">doufám, že&nbsp;oceníte jejich um.<br></span>
<span class="idea" data-nb-ref-number="400" id="idea400" data-nb-words="3" data-nb-chars="24">Kdybyste prosbě vyhověli<br></span>
<span class="idea" data-nb-ref-number="401" id="idea401" data-nb-words="6" data-nb-chars="29">a&nbsp;otiskli, že&nbsp;jsem tak smělý,<br></span>
<span class="idea" data-nb-ref-number="402" id="idea402" data-nb-words="6" data-nb-chars="35">připište pod mou básničku L. Bloom.</span></em></p>
          <p class="chunk" data-nb-ref-number="392" data-nb-words="9" data-nb-chars="59"><span class="idea" data-nb-ref-number="403" id="idea403" data-nb-words="9" data-nb-chars="59"><em>Zjistil čtvero dělítek <em>mezi</em> svým chvilkovým hostem a&nbsp;sebou?</em></span></p>
          <p class="chunk" data-nb-ref-number="393" data-nb-words="4" data-nb-chars="26"><span class="idea" data-nb-ref-number="404" id="idea404" data-nb-words="4" data-nb-chars="26">Jméno, věk, rasu, vyznání.</span></p>
          <p class="chunk" data-nb-ref-number="394" data-nb-words="9" data-nb-chars="51"><span class="idea" data-nb-ref-number="405" id="idea405" data-nb-words="9" data-nb-chars="51"><em>Jaké anagramy na&nbsp;své jméno složil v&nbsp;mladých letech?</em></span></p>
          <p class="chunk" data-nb-ref-number="395" data-nb-words="8" data-nb-chars="64"><span class="idea" data-nb-ref-number="406" id="idea406" data-nb-words="2" data-nb-chars="13">Leopold Bloom<br></span>
            <span class="idea" data-nb-ref-number="407" id="idea407" data-nb-words="1" data-nb-chars="12">Ellpodbomool<br></span>
            <span class="idea" data-nb-ref-number="408" id="idea408" data-nb-words="1" data-nb-chars="12">Molldopeloob<br></span>
            <span class="idea" data-nb-ref-number="409" id="idea409" data-nb-words="1" data-nb-chars="11">Bollopedoom<br></span>
            <span class="idea" data-nb-ref-number="410" id="idea410" data-nb-words="3" data-nb-chars="16">Old Ollebo, M.P.</span>
          </p>
          <p class="chunk" data-nb-ref-number="396" data-nb-words="16" data-nb-chars="105"><span class="idea" data-nb-ref-number="411" id="idea411" data-nb-words="16" data-nb-chars="105"><em>Jaký akrostich na&nbsp;své zkrácené jméno poslal on&nbsp;(kinetický básník) slečně Marion Tweedyové 14. února 1888?</em></span></p>
          <p class="chunk" data-nb-ref-number="397" data-nb-words="24" data-nb-chars="135"><em><span class="idea" data-nb-ref-number="412" id="idea412" data-nb-words="4" data-nb-chars="24">Posté hudbu libě znějící<br></span>
<span class="idea" data-nb-ref-number="413" id="idea413" data-nb-words="4" data-nb-chars="25">Opěvali v&nbsp;rýmech básníci.<br></span>
<span class="idea" data-nb-ref-number="414" id="idea414" data-nb-words="6" data-nb-chars="29">Láska tvá je, proč to&nbsp;neříci,<br></span>
<span class="idea" data-nb-ref-number="415" id="idea415" data-nb-words="5" data-nb-chars="29">Dražší nad zpěv, číši pěnící.<br></span>
<span class="idea" data-nb-ref-number="416" id="idea416" data-nb-words="5" data-nb-chars="28">Ach, jakou mám já&nbsp;krasavici.</span></em></p>
          <p class="chunk" data-nb-ref-number="398" data-nb-words="109" data-nb-chars="693"><span class="idea" data-nb-ref-number="417" id="idea417" data-nb-words="109" data-nb-chars="693"><em>Co mu&nbsp;zabránilo dopsat příležitostnou píseň (hudba R. G. Johnston) na&nbsp;dávné události nebo na&nbsp;nynější příhody, nadepsanou <em>Kdyby se&nbsp;tak Brian Boru vrátil a&nbsp;uviděl milý Dublin.</em> Objednal si&nbsp;ji&nbsp;u&nbsp;něho Michael Gunn, nájemce divadla Gaiety, South King Street č. 46, 47, 48, 49, a&nbsp;měla se&nbsp;vsunout do&nbsp;šestého dějství, démantové údolí, druhá verze (30. ledna 1893) velké výroční vánoční pantominy <em>Sinbád plavec</em> (napsal Greenleaf Whittier, výprava George A. Jackson a&nbsp;Cecil Hicks, kostýmy paní Whelanová a&nbsp;slečna Whelanová, za&nbsp;režie R. Sheltona 26. prosince 1892 pod osobním dohledem paní Gunnové, baletní čísla Jessie Noirová, harlekynáda Thomas Otto) a&nbsp;odzpívat ji&nbsp;měla první naivka Nelly Bouveristová?</em></span></p>
          <p class="chunk" data-nb-ref-number="399" data-nb-words="154" data-nb-chars="1111"><span class="idea" data-nb-ref-number="418" id="idea418" data-nb-words="154" data-nb-chars="1111">Především kolísání mezi událostmi říšského a&nbsp;místního významu, anticipované démantové výročí královny Viktorie (narodila se&nbsp;r. 1820, na&nbsp;trůn nastoupila r. 1837) a&nbsp;posticipované otevření nového obecního rybího tržiště: za&nbsp;druhé tušený odpor krajních živlů ohledně návštěvy (skutečné) Jejich královských Výsostí vévody a&nbsp;vévodkyně z&nbsp;Yorku a&nbsp;(pomyslné) Jeho Veličenstva krále Briana Boru; za&nbsp;třetí srážka profesionální etikety s&nbsp;profesionální řevnivostí vzhledem k&nbsp;tomu, že&nbsp;na&nbsp;Burgh Quay nedávno otevřeli Grand Lyric Hall a&nbsp;v&nbsp;Hawkins Street Theatre Royal; za&nbsp;čtvrté rozpačité politování nad Nellyinou neintelektuální, nepolitickou, nemístnou vizáží a&nbsp;rovněž žádostivostí vzbuzovanou Nellyiným odhalováním neitelektuálního, nepolitického, nemístného bílého prádla, zatímco v&nbsp;něm ona (Nelly Bouveristová) dosud vězela; za&nbsp;páté potíže při výběru vhodné hudby a&nbsp;humorných narážek z&nbsp;<em>Vtipů pro každého</em> (1000 stran a&nbsp;smích na&nbsp;každé stránce): za&nbsp;šesté homofonní i&nbsp;kakofonní rýmy, spjaté s&nbsp;jménem nového purkmistra Daniela Tallona, nového vrchního šerifa Thomase Pila a&nbsp;nového státního návladního Dunbara Plunketta Bartona.</span></p>
          <p class="chunk" data-nb-ref-number="400" data-nb-words="6" data-nb-chars="33"><span class="idea" data-nb-ref-number="419" id="idea419" data-nb-words="6" data-nb-chars="33"><em>Jaký byl poměr mezi jejich věkem?</em></span></p>
          <p class="chunk" data-nb-ref-number="401" data-nb-words="176" data-nb-chars="948"><span class="idea" data-nb-ref-number="420" id="idea420" data-nb-words="176" data-nb-chars="948">Před 16 lety, r. 1888, když byl Bloom v&nbsp;nynějším Štěpánově věku, bylo Štěpánovi 6. Za&nbsp;16 let, až&nbsp;bude Štěpán v&nbsp;nynějším Bloomově věku, bude Bloomovi 54. R. 1936, až&nbsp;bude Bloomovi 70 a&nbsp;Štěpánovi 54, jejich věk, zprvu 16 k&nbsp;0, bude 17 1/2 k&nbsp;13 1/2, neboť podle toho, jak se&nbsp;připočtou libovolná příští léta, proporcionalita se&nbsp;zvětší a&nbsp;disparita zmenší, kdyby totiž proporcionalita z&nbsp;r. 1883 (dejme tomu, že&nbsp;je&nbsp;to&nbsp;možné) beze změny pokračovala až&nbsp;do&nbsp;nynějšího r. 1904, kdy je&nbsp;Štěpánovi 22, Bloomovi by&nbsp;bylo 374, a&nbsp;r. 1920, až&nbsp;bude Štěpánovi 38, jak je&nbsp;teď Bloomovi, Bloomovi by&nbsp;bylo 646, kdežto r. 1952, až&nbsp;se&nbsp;Štěpán dožije nejvyššího popotopního věku 70, Bloom, narozený r. 714, by&nbsp;se&nbsp;dožil 1190 let a&nbsp;tím o&nbsp;dvě stě let překročil nejvyšší předpotopní věk, totiž Metuzalémův, 969 let, kdyby však žil Štěpán dál, až&nbsp;by&nbsp;tohoto věku dosáhl r. 3072 po&nbsp;Kr., Bloomovi by&nbsp;nezbylo než se&nbsp;dožít 83 000 let, protože by&nbsp;mu&nbsp;nezbylo než se&nbsp;narodit r. 81 396 př. Kr.</span></p>
          <p class="chunk" data-nb-ref-number="402" data-nb-words="8" data-nb-chars="49"><span class="idea" data-nb-ref-number="421" id="idea421" data-nb-words="8" data-nb-chars="49"><em>Jakými událostmi by&nbsp;se&nbsp;mohly tyto výpočty zmařit?</em></span></p>
          <p class="chunk" data-nb-ref-number="403" data-nb-words="37" data-nb-chars="192"><span class="idea" data-nb-ref-number="422" id="idea422" data-nb-words="37" data-nb-chars="192">Tím, že&nbsp;by&nbsp;oba nebo jeden přestali existovat, že&nbsp;by&nbsp;se&nbsp;zavedla nová éra nebo nový kalendář, že&nbsp;by&nbsp;se&nbsp;zničil svět a&nbsp;tak vyhubil lidský rod, k&nbsp;čemuž jednou nutně dojde, ale předvídat se&nbsp;to&nbsp;nedá.</span></p>
          <p class="chunk" data-nb-ref-number="404" data-nb-words="10" data-nb-chars="60"><span class="idea" data-nb-ref-number="423" id="idea423" data-nb-words="10" data-nb-chars="60"><em>Kolikerá dřívější setkání svědčila o&nbsp;tom, že&nbsp;se&nbsp;dávno znají?</em></span></p>
          <p class="chunk" data-nb-ref-number="405" data-nb-words="58" data-nb-chars="319"><span class="idea" data-nb-ref-number="424" id="idea424" data-nb-words="58" data-nb-chars="319">Dvojí. První v&nbsp;šeříkové zahradě u&nbsp;Matthewa Dillona, Medina Villa, Kimmage Road, Roundtown, r. 1887. Štěpán, bylo mu&nbsp;tehdy 5, tam byl s&nbsp;matkou a&nbsp;za&nbsp;nic nechtěl na&nbsp;přivítanou podat ruku. Druhé v&nbsp;kavárně Breslinova hotelu za&nbsp;jedné deštivé neděle v&nbsp;lednu 1892, Štěpán tam byl s&nbsp;otcem a&nbsp;prastrýcem, to&nbsp;mu&nbsp;bylo o&nbsp;pět let víc.</span></p>
          <p class="chunk" data-nb-ref-number="406" data-nb-words="15" data-nb-chars="80"><span class="idea" data-nb-ref-number="425" id="idea425" data-nb-words="15" data-nb-chars="80"><em>Přijal Bloom pozvání na&nbsp;večeři, které mu&nbsp;přednesl syn a&nbsp;k&nbsp;němu se&nbsp;otec připojil?</em></span></p>
          <p class="chunk" data-nb-ref-number="407" data-nb-words="15" data-nb-chars="99"><span class="idea" data-nb-ref-number="426" id="idea426" data-nb-words="15" data-nb-chars="99">Velmi vděčně, s&nbsp;vděčným uznáním, s&nbsp;upřímnými uznalými díky, s&nbsp;uznale vděčným politováním je&nbsp;odmítl.</span></p>
          <p class="chunk" data-nb-ref-number="408" data-nb-words="13" data-nb-chars="72"><span class="idea" data-nb-ref-number="427" id="idea427" data-nb-words="13" data-nb-chars="72"><em>Vyšlo v&nbsp;rozhovoru o&nbsp;vzpomínkách na&nbsp;světlo, že&nbsp;je&nbsp;víže ještě třetí pouto?</em></span></p>
          <p class="chunk" data-nb-ref-number="409" data-nb-words="76" data-nb-chars="471"><span class="idea" data-nb-ref-number="428" id="idea428" data-nb-words="76" data-nb-chars="471">Paní Riordanová, vdova s&nbsp;vlastními prostředky, bydlela od&nbsp;1. září 1888 do&nbsp;29. prosince 1891 u&nbsp;Štěpánových rodičů, v&nbsp;letech 1892, 1893 a&nbsp;1894 pak bydlela v&nbsp;hotelu U&nbsp;Městského erbu, patřícímu Elizabeth O’Dowdové z&nbsp;Prussia Street č. 54, a&nbsp;tam někdy v&nbsp;letech 1893 a&nbsp;1894 neustále donášela zprávy Bloomovi, ubytovanému v&nbsp;témž hotelu, úřadoval totiž u&nbsp;Josepha Cuffa, Smithfield č. 5, jako aukční inspektor sousedního dobytčího trhu u&nbsp;Dublinského zámku na&nbsp;Severní Circular Road.</span></p>
          <p class="chunk" data-nb-ref-number="410" data-nb-words="6" data-nb-chars="48"><span class="idea" data-nb-ref-number="429" id="idea429" data-nb-words="6" data-nb-chars="48"><em>Prokázal jí&nbsp;nějaký tělesný skutek milosrdenství?</em></span></p>
          <p class="chunk" data-nb-ref-number="411" data-nb-words="77" data-nb-chars="560"><span class="idea" data-nb-ref-number="430" id="idea430" data-nb-words="77" data-nb-chars="560">Za&nbsp;teplých letních večerů ji, neduživou vdovu s&nbsp;vlastními, byť skrovnými prostředky, v&nbsp;rekonvalescenčním lázeňském křesle dotlačil až&nbsp;na&nbsp;roh Severní Circular Road naproti krámu pana Gavina Lowa a&nbsp;tam ona nějakou chvíli pobyla a&nbsp;polním kukátkem s&nbsp;jednoduchou čočkou těkala po&nbsp;nerozeznatelných občanech v&nbsp;tramvaji, po&nbsp;silničních bicyklech, vybavených napumpovanými pneumatikami, po&nbsp;drožkách, tandemech s&nbsp;dvěma koňmi zapřaženými za&nbsp;sebou, soukromých i&nbsp;nájemných landaurech, loveckých vozících, dvojkolkách, bryčkách jezdících z&nbsp;města do&nbsp;Fénixova parku a&nbsp;obráceně.</span></p>
          <p class="chunk" data-nb-ref-number="412" data-nb-words="6" data-nb-chars="43"><span class="idea" data-nb-ref-number="431" id="idea431" data-nb-words="6" data-nb-chars="43"><em>Proč snášel tehdejší hlídání tak vyrovnaně?</em></span></p>
          <p class="chunk" data-nb-ref-number="413" data-nb-words="34" data-nb-chars="266"><span class="idea" data-nb-ref-number="432" id="idea432" data-nb-words="34" data-nb-chars="266">Protože v&nbsp;jinošských letech sedával a&nbsp;vypouklým kotoučkem okna s&nbsp;vícebarevnými tabulkami sledoval podívanou, jakou mu&nbsp;venku poskytoval proměnlivý provoz, chodci, čtvernožci, velocipédy, povozy zvolna, rychle, rozvážně kolem dokola obíhající po&nbsp;kulatém srázném glóbu.</span></p>
          <p class="chunk" data-nb-ref-number="414" data-nb-words="15" data-nb-chars="77"><span class="idea" data-nb-ref-number="433" id="idea433" data-nb-words="15" data-nb-chars="77"><em>Jaké jasné odlišné vzpomínky měl každý z&nbsp;nich na&nbsp;ni, teď už&nbsp;osm let zesnulou?</em></span></p>
          <p class="chunk" data-nb-ref-number="415" data-nb-words="52" data-nb-chars="341"><span class="idea" data-nb-ref-number="434" id="idea434" data-nb-words="52" data-nb-chars="341">Starší na&nbsp;její bezikové karty a&nbsp;hrací známky, na&nbsp;jejího pinčla, na&nbsp;její domnělé bohatství, na&nbsp;její roztěkanost i&nbsp;počínající nedoslýchavost po&nbsp;zánětu ucha: mladší na&nbsp;její lampičku s&nbsp;řepkovým olejem před soškou Neposkvrněné, její zelené a&nbsp;kaštanově hnědé kartáče na&nbsp;počest Charlese Stewarta Parnella a&nbsp;Michaela Davitta, na&nbsp;její hedvábný papír.</span></p>
          <p class="chunk" data-nb-ref-number="416" data-nb-words="19" data-nb-chars="129"><span class="idea" data-nb-ref-number="435" id="idea435" data-nb-words="19" data-nb-chars="129"><em>Zbýval mu&nbsp;ještě nějaký způsob, jak dosáhnout omlazení, po&nbsp;němž, svěřiv se&nbsp;se&nbsp;vzpomínkami mladšímu společníkovi, tím víc zatoužil?</em></span></p>
          <p class="chunk" data-nb-ref-number="417" data-nb-words="47" data-nb-chars="338"><span class="idea" data-nb-ref-number="436" id="idea436" data-nb-words="47" data-nb-chars="338">Domácí tělocvik, nejprve nesoustavně provozovaný, potom opomíjený, podle předpisu Eugena Sandowa v&nbsp;knize <em>Tělesná síla a&nbsp;jak jí&nbsp;dosáhnout,</em> zvlášť sestavený pro obchodní zaměstnance pracující vsedě, má&nbsp;se&nbsp;soustředěně provádět před zrcadlem, aby se&nbsp;všechny svaly rozehrály a&nbsp;tak přivodily libé uvolnění a&nbsp;přelibé obnovení mladistvé hybnosti.</span></p>
          <p class="chunk" data-nb-ref-number="418" data-nb-words="7" data-nb-chars="50"><span class="idea" data-nb-ref-number="437" id="idea437" data-nb-words="7" data-nb-chars="50"><em>Projevoval nějakou zvláštní hybnost v&nbsp;útlém mládí?</em></span></p>
          <p class="chunk" data-nb-ref-number="419" data-nb-words="30" data-nb-chars="185"><span class="idea" data-nb-ref-number="438" id="idea438" data-nb-words="30" data-nb-chars="185">Na&nbsp;vzpírání břemene mu&nbsp;chyběla síla a&nbsp;na&nbsp;veletoě odvaha, zato díky abnormálně vyvinutým břišním svalům jako středoškolák vydržel dlouho v&nbsp;podporu ležmo za&nbsp;rukama na&nbsp;stole a&nbsp;na&nbsp;bradlech.</span></p>
          <p class="chunk" data-nb-ref-number="420" data-nb-words="8" data-nb-chars="52"><span class="idea" data-nb-ref-number="439" id="idea439" data-nb-words="8" data-nb-chars="52"><em>Dotkl se&nbsp;některý z&nbsp;nich otevřeně rasové rozdílnosti?</em></span></p>
          <p class="chunk" data-nb-ref-number="421" data-nb-words="1" data-nb-chars="6"><span class="idea" data-nb-ref-number="440" id="idea440" data-nb-words="1" data-nb-chars="6">Žádný.</span></p>
          <p class="chunk" data-nb-ref-number="422" data-nb-words="23" data-nb-chars="172"><span class="idea" data-nb-ref-number="441" id="idea441" data-nb-words="23" data-nb-chars="172"><em>Jaké byly při vzájemném zjednodušení Bloomovy myšlenky o&nbsp;Štěpánových myšlenkách o&nbsp;Bloomovi a&nbsp;Bloomovy myšlenky o&nbsp;Štěpánových myšlenkách o&nbsp;Bloomových myšlenkách o&nbsp;Štěpánovi?</em></span></p>
          <p class="chunk" data-nb-ref-number="423" data-nb-words="22" data-nb-chars="89"><span class="idea" data-nb-ref-number="442" id="idea442" data-nb-words="22" data-nb-chars="89">On&nbsp;si&nbsp;myslil, že&nbsp;si&nbsp;o&nbsp;něm myslí, že&nbsp;je&nbsp;žid, kdežto on&nbsp;o&nbsp;něm věděl, že&nbsp;ví, že&nbsp;ví, že&nbsp;není.</span></p>
          <p class="chunk" data-nb-ref-number="424" data-nb-words="8" data-nb-chars="57"><span class="idea" data-nb-ref-number="443" id="idea443" data-nb-words="8" data-nb-chars="57"><em>Když padly přehrady mlčenlivosti, jaký měli oba rodokmen?</em></span></p>
          <p class="chunk" data-nb-ref-number="425" data-nb-words="53" data-nb-chars="402"><span class="idea" data-nb-ref-number="444" id="idea444" data-nb-words="53" data-nb-chars="402">Bloom, jediný narozený přepodstatný dědic Rudolfa Virága (později Rudolfa Blooma) ze&nbsp;Szombathely, Vídně, Budapešti, Milána, Londýna a&nbsp;Dublinu a&nbsp;Elleny Higginsové, druhorozené dcery Julia Higginse (rozeného Karoly) a&nbsp;Fanny Higginsové (rozené Hegartyové); Štěpán, nejstarší žijící mužský soupodstatný dědic Šimona Dedala z&nbsp;Corku a&nbsp;Dublinu a&nbsp;Mary, dcery Richarda a&nbsp;Christiny Gouldingové (rozené Grierové).</span></p>
          <p class="chunk" data-nb-ref-number="426" data-nb-words="12" data-nb-chars="63"><span class="idea" data-nb-ref-number="445" id="idea445" data-nb-words="12" data-nb-chars="63"><em>Byli Bloom a&nbsp;Štěpán pokřtěni, a&nbsp;kde a&nbsp;kým, klerikem, či&nbsp;laikem?</em></span></p>
          <p class="chunk" data-nb-ref-number="427" data-nb-words="58" data-nb-chars="404"><span class="idea" data-nb-ref-number="446" id="idea446" data-nb-words="58" data-nb-chars="404">Bloom (třikrát) ctihodným panem Gilmerem Johnsonem samotným v&nbsp;protestantském kostele sv. Mikuláše za&nbsp;hradbami, v&nbsp;Coombe; společně s&nbsp;Jamesem O’Connorem, Philipem Gilliganem a&nbsp;Jamesem Fitzpatrickem pod pumpou ve&nbsp;vesnici Swords; a&nbsp;důstojným otcem Charlesem Malonem, C. C., v&nbsp;kostele Tří patronů v&nbsp;Rathgaru. Štěpán (jednou) důstojným otcem Charlesem Malonem, C. C., samotným v&nbsp;kostele Tří patronů v&nbsp;Rathgaru.</span></p>
          <p class="chunk" data-nb-ref-number="428" data-nb-words="5" data-nb-chars="35"><span class="idea" data-nb-ref-number="447" id="idea447" data-nb-words="5" data-nb-chars="35"><em>Zjistili, že&nbsp;mají podobné vzdělání?</em></span></p>
          <p class="chunk" data-nb-ref-number="429" data-nb-words="41" data-nb-chars="274"><span class="idea" data-nb-ref-number="448" id="idea448" data-nb-words="41" data-nb-chars="274">Když za&nbsp;Blooma dosadíme Štěpána, vychodil Štoom školku a&nbsp;střední školu. Když za&nbsp;Štěpána dosadíme Blooma, vychodil Blepán přípravku, nižší, střední a&nbsp;vyšší gymnázium, po&nbsp;matrikulaci pak vystudoval první, druhý a&nbsp;třetí ročník na&nbsp;královské univerzitě a&nbsp;stal se&nbsp;bakalářem umění.</span></p>
          <p class="chunk" data-nb-ref-number="430" data-nb-words="10" data-nb-chars="64"><span class="idea" data-nb-ref-number="449" id="idea449" data-nb-words="10" data-nb-chars="64"><em>Pročpak si&nbsp;nechal Bloom pro sebe, že&nbsp;vychodil univerzitu života?</em></span></p>
          <p class="chunk" data-nb-ref-number="431" data-nb-words="13" data-nb-chars="82"><span class="idea" data-nb-ref-number="450" id="idea450" data-nb-words="13" data-nb-chars="82">Protože kolísal v&nbsp;nejistotě, zdali to&nbsp;už&nbsp;nepověděl on&nbsp;Štěpánovi, nebo Štěpán jemu.</span></p>
          <p class="chunk" data-nb-ref-number="432" data-nb-words="6" data-nb-chars="45"><span class="idea" data-nb-ref-number="451" id="idea451" data-nb-words="6" data-nb-chars="45"><em>Jakou dvojí povahu každý zvlášť představoval?</em></span></p>
          <p class="chunk" data-nb-ref-number="433" data-nb-words="2" data-nb-chars="20"><span class="idea" data-nb-ref-number="452" id="idea452" data-nb-words="2" data-nb-chars="20">Vědeckou. Uměleckou.</span></p>
          <p class="chunk" data-nb-ref-number="434" data-nb-words="15" data-nb-chars="70"><span class="idea" data-nb-ref-number="453" id="idea453" data-nb-words="15" data-nb-chars="70"><em>Co uváděl Bloom na&nbsp;důkaz toho, že&nbsp;tíhne spíš k&nbsp;užité než k&nbsp;čisté vědě?</em></span></p>
          <p class="chunk" data-nb-ref-number="435" data-nb-words="42" data-nb-chars="311"><span class="idea" data-nb-ref-number="454" id="idea454" data-nb-words="42" data-nb-chars="311">Některé možné vynálezy, o&nbsp;nichž pro lepší trávení rozvalený v&nbsp;tupé nasycenosti dříve uvažoval, ponoukán k&nbsp;tomu vědomím důležitosti vynálezů dnes všedních, kdysi však převratných, jako je&nbsp;vzduchoplavecký padák, zrcadlový dalekohled, spirálová vývrtka, minerální sifon, propust s&nbsp;vraty a&nbsp;zdymadlem, sací čerpadlo.</span></p>
          <p class="chunk" data-nb-ref-number="436" data-nb-words="9" data-nb-chars="63"><span class="idea" data-nb-ref-number="455" id="idea455" data-nb-words="9" data-nb-chars="63"><em>Směřovaly tyto vynálezy původně k&nbsp;zlepšení provozu ve&nbsp;školkách?</em></span></p>
          <p class="chunk" data-nb-ref-number="437" data-nb-words="44" data-nb-chars="369"><span class="idea" data-nb-ref-number="456" id="idea456" data-nb-words="44" data-nb-chars="369">Ano, měly do&nbsp;starého železa odkázat bouchačky, nafukovací balónky, nebezpečné hry, praky. Byly mezi nimi hvězdářské kaleidoskopy, znázorňující dvanáctero souhvězdí zvířetníku od&nbsp;Skopce po&nbsp;Ryby, miniaturní mechanická planetária, aritmetické želatinové pastilky, geometrické sušenky odpovídající zoologickým, míče s&nbsp;nalepenou zemskou mapou, loutky v&nbsp;historických krojích.</span></p>
          <p class="chunk" data-nb-ref-number="438" data-nb-words="7" data-nb-chars="40"><span class="idea" data-nb-ref-number="457" id="idea457" data-nb-words="7" data-nb-chars="40"><em>Co ho&nbsp;dále ponoukalo při těchto úvahách?</em></span></p>
          <p class="chunk" data-nb-ref-number="439" data-nb-words="75" data-nb-chars="547"><span class="idea" data-nb-ref-number="458" id="idea458" data-nb-words="75" data-nb-chars="547">To, jaký finanční úspěch dokázali Ephraim Marks a&nbsp;Charles A. James, první peníkovým bazarem na&nbsp;jižní straně George’s Street č. 42, druhý krámkem se&nbsp;zbožím za&nbsp;6 1/2 penny a&nbsp;světovým galanterním prodejem a&nbsp;výstavou voskových loutek, vstupné 2 penny, děti 1 penny; a&nbsp;dosud nevyčerpané nesmírné možnosti moderní inzerce, zhuštěné do&nbsp;třípísmenných jednoznačných nápisů, kolmo maximálně viditelných (uhádnutých), vodorovně maximálně čitelných (dešifrovaných) a&nbsp;magneticky účinných, takže maně upoutají pozornost, zaujmou, přesvědčí, pohnou k&nbsp;rozhodnutí.</span></p>
          <p class="chunk" data-nb-ref-number="440" data-nb-words="2" data-nb-chars="11"><span class="idea" data-nb-ref-number="459" id="idea459" data-nb-words="2" data-nb-chars="11"><em>Jaké třeba?</em></span></p>
          <p class="chunk" data-nb-ref-number="441" data-nb-words="5" data-nb-chars="41"><span class="idea" data-nb-ref-number="460" id="idea460" data-nb-words="5" data-nb-chars="41">K. 11. Kinovy jedenáctišilinkové kalhoty.</span></p>
          <p class="chunk" data-nb-ref-number="442" data-nb-words="5" data-nb-chars="31"><span class="idea" data-nb-ref-number="461" id="idea461" data-nb-words="5" data-nb-chars="31">Dům klíčů. Alexander J. Clavis.</span></p>
          <p class="chunk" data-nb-ref-number="443" data-nb-words="2" data-nb-chars="8"><span class="idea" data-nb-ref-number="462" id="idea462" data-nb-words="2" data-nb-chars="8"><em>Jaké ne?</em></span></p>
          <p class="chunk" data-nb-ref-number="444" data-nb-words="33" data-nb-chars="214"><span class="idea" data-nb-ref-number="463" id="idea463" data-nb-words="33" data-nb-chars="214">Podívejte se&nbsp;na&nbsp;tuto dlouhou svíčku. Vypočítejte, za&nbsp;jak dlouho vyhoří, a&nbsp;obdržíte zdarma 1 pár našich speciálních nefalšovaně kožených bot, zaručená svítivost 1 svíčka. Adresa: Barclay &amp; Cook, Talbot Street č. 18.</span></p>
          <p class="chunk" data-nb-ref-number="445" data-nb-words="4" data-nb-chars="33"><span class="idea" data-nb-ref-number="464" id="idea464" data-nb-words="4" data-nb-chars="33">Bacilobijce (Prášek proti hmyzu).</span></p>
          <p class="chunk" data-nb-ref-number="446" data-nb-words="4" data-nb-chars="27"><span class="idea" data-nb-ref-number="465" id="idea465" data-nb-words="4" data-nb-chars="27">Nenínad (Leštidlo na&nbsp;boty).</span></p>
          <p class="chunk" data-nb-ref-number="447" data-nb-words="15" data-nb-chars="108"><span class="idea" data-nb-ref-number="466" id="idea466" data-nb-words="15" data-nb-chars="108">Sakumpakum (Kombinovaný kapesní nožík se&nbsp;dvěma střenkami, vývrtkou, pilníkem na&nbsp;nehty a&nbsp;šťourákem do&nbsp;dýmky).</span></p>
          <p class="chunk" data-nb-ref-number="448" data-nb-words="4" data-nb-chars="17"><span class="idea" data-nb-ref-number="467" id="idea467" data-nb-words="4" data-nb-chars="17"><em>A jaké teprve ne?</em></span></p>
          <p class="chunk" data-nb-ref-number="449" data-nb-words="7" data-nb-chars="43"><span class="idea" data-nb-ref-number="468" id="idea468" data-nb-words="7" data-nb-chars="43">Čím je&nbsp;domov bez Švestkovy masové konzervy?</span></p>
          <p class="chunk" data-nb-ref-number="450" data-nb-words="3" data-nb-chars="14"><span class="idea" data-nb-ref-number="469" id="idea469" data-nb-words="3" data-nb-chars="14">Něco mu&nbsp;chybí.</span></p>
          <p class="chunk" data-nb-ref-number="451" data-nb-words="5" data-nb-chars="24"><span class="idea" data-nb-ref-number="470" id="idea470" data-nb-words="5" data-nb-chars="24">S&nbsp;ní&nbsp;je&nbsp;příbytkem blaha.</span></p>
          <p class="chunk" data-nb-ref-number="452" data-nb-words="55" data-nb-chars="365"><span class="idea" data-nb-ref-number="471" id="idea471" data-nb-words="55" data-nb-chars="365">Vyrábí George Švestka, Merchants’ Quay 23, Dublin, plnění v&nbsp;plechovkách po&nbsp;4 uncích – pod smuteční oznámení a&nbsp;výročí smrti je&nbsp;vysazuje radní Joseph P. Nannetti, poslanec za&nbsp;volební okres Rotunda Hardwicke Street č. 19. Na&nbsp;obalu stojí Švestka. Švestka je&nbsp;masová konzerva, chráněná obchodní značka. Pozor na&nbsp;imitace. Kasová monzerva. Šestka. Kousavá manserva. Treska.</span></p>
          <p class="chunk" data-nb-ref-number="453" data-nb-words="21" data-nb-chars="129"><span class="idea" data-nb-ref-number="472" id="idea472" data-nb-words="21" data-nb-chars="129"><em>Jaký příklad uvedl, aby přivedl Štěpána k&nbsp;tomu, že&nbsp;originalita se&nbsp;sice dovede sama sebou uspokojit, ale k&nbsp;úspěchu vždycky nevede?</em></span></p>
          <p class="chunk" data-nb-ref-number="454" data-nb-words="24" data-nb-chars="151"><span class="idea" data-nb-ref-number="473" id="idea473" data-nb-words="24" data-nb-chars="151">Vlastní promyšlený a&nbsp;nakonec zavržený návrh na&nbsp;ozářený reklamní vůz se&nbsp;zapřaženým tahounem, a&nbsp;na&nbsp;voze měly sedět dvě elegantně nastrojené dívky a&nbsp;psát.</span></p>
          <p class="chunk" data-nb-ref-number="455" data-nb-words="7" data-nb-chars="47"><span class="idea" data-nb-ref-number="474" id="idea474" data-nb-words="7" data-nb-chars="47"><em>Jaký navozený výjev si&nbsp;pak zkonstruoval Štěpán?</em></span></p>
          <p class="chunk" data-nb-ref-number="456" data-nb-words="64" data-nb-chars="392"><span class="idea" data-nb-ref-number="475" id="idea475" data-nb-words="64" data-nb-chars="392">Sirý hotel v&nbsp;horské soutěsce. Podzim. Soumrak. V&nbsp;krbu hoří. V&nbsp;tmavém koutě sedí mladík. Vstoupí mladice. Neklidná. Sirá. Usedne. Popojde k&nbsp;oknu. Zůstane stát. Usedne. Soumrak. Zamyslí se. Na&nbsp;sirý hotelový dopisní papír něco napíše. Zamyslí se. Něco napíše. Vzdychne. Kola a&nbsp;kopyta. Vyběhne ven. On&nbsp;vyjde z&nbsp;tmavého koutu. Popadne sirý papír. Přidrží si&nbsp;ho&nbsp;ke&nbsp;krbu. Soumrak. Přečte si&nbsp;to. Sirý.</span></p>
          <p class="chunk" data-nb-ref-number="457" data-nb-words="1" data-nb-chars="3"><span class="idea" data-nb-ref-number="476" id="idea476" data-nb-words="1" data-nb-chars="3"><em>Co?</em></span></p>
          <p class="chunk" data-nb-ref-number="458" data-nb-words="9" data-nb-chars="63"><span class="idea" data-nb-ref-number="477" id="idea477" data-nb-words="9" data-nb-chars="63">Ležatě, kolmo, šikmo: Queen’s hotel, Queen’s hotel, Queen’s ho…</span></p>
          <p class="chunk" data-nb-ref-number="459" data-nb-words="7" data-nb-chars="48"><span class="idea" data-nb-ref-number="478" id="idea478" data-nb-words="7" data-nb-chars="48"><em>Jaký navozený výjev si&nbsp;pak zrekonstruoval Bloom?</em></span></p>
          <p class="chunk" data-nb-ref-number="460" data-nb-words="102" data-nb-chars="696"><span class="idea" data-nb-ref-number="479" id="idea479" data-nb-words="102" data-nb-chars="696">Queen’s hotel, Ennis, Clareské hrabství, kde večer 27. června 1886 v&nbsp;nezjištěnou hodinu zemřel Rudolph Bloom (Rudolf Virág) na&nbsp;příliš velkou dávku mordovníku (akonitu), kterou si&nbsp;sám připravil z&nbsp;neuralgického linimentu, složeného ze&nbsp;2 dílů akonitového linimentu a&nbsp;1 dílu chloroformového linimentu (jím zakoupeného v&nbsp;10.20 hod. dopoledne 27. června 1886 v&nbsp;hlavní lékárně Francise Dennehyho, Church Street č. 17, Ennis), po&nbsp;zakoupení, nikoliv však následkem zakoupení, ve&nbsp;13.15 hod. odpoledne 27. června 1886 nového rovného slamáku, velemódního (po zakoupení, nikoliv však následkem zakoupení zmíněného jedu v&nbsp;zmíněnou hodinu a&nbsp;na&nbsp;zmíněném místě) v&nbsp;konfekci Jamese Cullena, Main Street č. 4, Ennis.</span></p>
          <p class="chunk" data-nb-ref-number="461" data-nb-words="8" data-nb-chars="66"><span class="idea" data-nb-ref-number="480" id="idea480" data-nb-words="8" data-nb-chars="66"><em>Přisuzoval tuto stejnozvučnost poučenosti, či&nbsp;náhodě, či&nbsp;vnuknutí?</em></span></p>
          <p class="chunk" data-nb-ref-number="462" data-nb-words="1" data-nb-chars="7"><span class="idea" data-nb-ref-number="481" id="idea481" data-nb-words="1" data-nb-chars="7">Náhodě.</span></p>
          <p class="chunk" data-nb-ref-number="463" data-nb-words="8" data-nb-chars="48"><span class="idea" data-nb-ref-number="482" id="idea482" data-nb-words="8" data-nb-chars="48"><em>Vylíčil hostovi ten výjev slovy, takže ho&nbsp;viděl?</em></span></p>
          <p class="chunk" data-nb-ref-number="464" data-nb-words="20" data-nb-chars="125"><span class="idea" data-nb-ref-number="483" id="idea483" data-nb-words="20" data-nb-chars="125">Raději se&nbsp;mu&nbsp;sám díval do&nbsp;tváře a&nbsp;poslouchal jeho slova, čímž se&nbsp;vytvářel potenciální příběh a&nbsp;vybíjel kinetický temperament.</span></p>
          <p class="chunk" data-nb-ref-number="465" data-nb-words="21" data-nb-chars="139"><span class="idea" data-nb-ref-number="484" id="idea484" data-nb-words="21" data-nb-chars="139"><em>Viděl pouhou další náhodu v&nbsp;dalším vyprávěném výjevu, který vypravěč líčil jako <em>Pohled z&nbsp;Fasgy na&nbsp;Palestinu</em> neboli <em>Podobenství o&nbsp;švestkách?</em></em></span></p>
          <p class="chunk" data-nb-ref-number="466" data-nb-words="138" data-nb-chars="924"><span class="idea" data-nb-ref-number="485" id="idea485" data-nb-words="138" data-nb-chars="924">Tento výjev spolu s&nbsp;předešlým a&nbsp;jinými sice nevyprávěnými, leč zahrnutě jestvujícími, k&nbsp;nimž by&nbsp;se&nbsp;daly připojit úvahy o&nbsp;rozmanitých námětech a&nbsp;mravních pořekadlech (např. <em>Můj nejmilejší hrdina</em> nebo <em>Čas k&nbsp;dílu, čas k&nbsp;jídlu),</em> skládané v&nbsp;školních letech, poskytují, jak se&nbsp;mu&nbsp;zdálo, jisté možnosti peněžního, společenského, osobního i&nbsp;pohlavního úspěchu, ať&nbsp;už&nbsp;jako soubor nebo výbor vzorných učebných námětů (stoprocentně použitelných) pro žactvo přípravek nebo středoškoláky, nebo zas po&nbsp;vzoru Philipa Beaufoye a&nbsp;Doktora Dicka nebo Heblonových <em>Policejních črt</em> hozené na&nbsp;trh jako zaručeně čtivé a&nbsp;prodejné tiskoviny, nebo zas pro zbystření ducha ústně pronesené vděčným posluchačům, mlčky vychutnávajícím zdárné vyprávění a&nbsp;s&nbsp;důvěrou vytušujícím zdárný závěr za&nbsp;přibývajících nocí po&nbsp;letní rovnodennosti, která nastane už&nbsp;za&nbsp;tři dni, totiž v&nbsp;úterý 21. června (sv. Aloysius z&nbsp;Gonzagy), východ slunce 3.30 hod., západ 8.29 hod.</span></p>
          <p class="chunk" data-nb-ref-number="467" data-nb-words="10" data-nb-chars="61"><span class="idea" data-nb-ref-number="486" id="idea486" data-nb-words="10" data-nb-chars="61"><em>Jaké domácké problémy ho&nbsp;zajímaly tolik jako jiné, ne-li víc?</em></span></p>
          <p class="chunk" data-nb-ref-number="468" data-nb-words="3" data-nb-chars="16"><span class="idea" data-nb-ref-number="487" id="idea487" data-nb-words="3" data-nb-chars="16">Co&nbsp;s&nbsp;manželkami.</span></p>
          <p class="chunk" data-nb-ref-number="469" data-nb-words="5" data-nb-chars="39"><span class="idea" data-nb-ref-number="488" id="idea488" data-nb-words="5" data-nb-chars="39"><em>Jaká měl hypotetická jednotlivá řešení?</em></span></p>
          <p class="chunk" data-nb-ref-number="470" data-nb-words="106" data-nb-chars="792"><span class="idea" data-nb-ref-number="489" id="idea489" data-nb-words="106" data-nb-chars="792">Společenské hry (domino, halma, blechy, kolíčky, strefování do&nbsp;pohárku, napoleon, mariáš, bezika, pětadvacet, Černý Petr, dáma, šachy a&nbsp;vrhcáby): vyšívání, štupování nebo pletení pro úředně schválenou ošacovací akci: hudební dueta, mandolína a&nbsp;kytara, klavír a&nbsp;flétna, kytara a&nbsp;klavír: řádné opisování lejster a&nbsp;psaní adres: dvakrát týdně za&nbsp;zábavou: zaměstnání v&nbsp;obchodním podniku jako paní majitelka studené mlékárny nebo teplé kuřárny, kde mile poroučí a&nbsp;všichni ji&nbsp;milerádi poslouchají: kradmé ukájení erotických vzruchů v&nbsp;mužských bordelech policejně střežených a&nbsp;lékařsky kontrolovaných: pravidelné, nečasté, předbíhavé návštěvy s&nbsp;pravidelným častým předběžným dozorem u&nbsp;známých a&nbsp;uznaně počestných sousedek: večerní studijní kursy sestavené tak, aby jim zpříjemnily všeobecné vzdělání.</span></p>
          <p class="chunk" data-nb-ref-number="471" data-nb-words="13" data-nb-chars="98"><span class="idea" data-nb-ref-number="490" id="idea490" data-nb-words="13" data-nb-chars="98"><em>Vzhledem k&nbsp;jakým příkladům vadného duševního vývoje tíhl k&nbsp;posledně jmenovanému (devátému) řešení?</em></span></p>
          <p class="chunk" data-nb-ref-number="472" data-nb-words="101" data-nb-chars="672"><span class="idea" data-nb-ref-number="491" id="idea491" data-nb-words="101" data-nb-chars="672">Ve&nbsp;chvílích prázdně leckdy počmárala celý arch značkami a&nbsp;klikyháky a&nbsp;tvrdila, že&nbsp;jsou to&nbsp;řecká a&nbsp;irská a&nbsp;hebrejská písmena. Znovu a&nbsp;znovu se&nbsp;vždy po&nbsp;čase vyptávala, jak se&nbsp;píše začáteční písmeno kanadského města Quebec. Politickým pletkám (vnitřním) i&nbsp;rovnováze sil (vnější) valně nerozuměla. Při sčítání položek v&nbsp;účtu si&nbsp;často vypomáhala prsty. Po&nbsp;dopsání stručných listovních skladeb nechávala krasopisné náčiní ležet ve&nbsp;vypalovacím mořidle, kde je&nbsp;rozleptával vitriol, zelená skalice a&nbsp;duběnka. Neobvyklá mnohoslabičná slova cizího původu psala foneticky nebo nesprávně analogicky nebo tak i&nbsp;onak: metempsychosis (hnětem si&nbsp;kozy), <em>aliáš</em> (lhář, o&nbsp;němž je&nbsp;řeč v&nbsp;Písmu).</span></p>
          <p class="chunk" data-nb-ref-number="473" data-nb-words="17" data-nb-chars="108"><span class="idea" data-nb-ref-number="492" id="idea492" data-nb-words="17" data-nb-chars="108"><em>Při její klamně vyrovnané inteligenci co&nbsp;vyvažovalo tyto a&nbsp;podobné chybné úsudky o&nbsp;lidech, místech a&nbsp;věcech?</em></span></p>
          <p class="chunk" data-nb-ref-number="474" data-nb-words="20" data-nb-chars="150"><span class="idea" data-nb-ref-number="493" id="idea493" data-nb-words="20" data-nb-chars="150">Klamně zdánlivý paralelismus všech svislých vahadel a&nbsp;všech vah, ověřený skladbou. Protiváha jejího trefného úsudku o&nbsp;jednom člověku, ověřená pokusem.</span></p>
          <p class="chunk" data-nb-ref-number="475" data-nb-words="7" data-nb-chars="49"><span class="idea" data-nb-ref-number="494" id="idea494" data-nb-words="7" data-nb-chars="49"><em>Jak se&nbsp;pokoušel vyléčit tuto poměrnou nevědomost?</em></span></p>
          <p class="chunk" data-nb-ref-number="476" data-nb-words="43" data-nb-chars="243"><span class="idea" data-nb-ref-number="495" id="idea495" data-nb-words="43" data-nb-chars="243">Různě. Tím, že&nbsp;na&nbsp;nápadném místě nechával ležet tu&nbsp;a&nbsp;tu&nbsp;knihu rozevřenou na&nbsp;té&nbsp;a&nbsp;té&nbsp;stránce: tím, že&nbsp;se&nbsp;při vysvětlování o&nbsp;něčem zmínil a&nbsp;předpokládal u&nbsp;ní&nbsp;skryté vědomosti: tím, že&nbsp;se&nbsp;před ní&nbsp;někomu nepřítomnému posmíval za&nbsp;hloupé prořeknutí.</span></p>
          <p class="chunk" data-nb-ref-number="477" data-nb-words="8" data-nb-chars="45"><span class="idea" data-nb-ref-number="496" id="idea496" data-nb-words="8" data-nb-chars="45"><em>S jakým zdarem se&nbsp;ji&nbsp;pokoušel přímo poučovat?</em></span></p>
          <p class="chunk" data-nb-ref-number="478" data-nb-words="25" data-nb-chars="191"><span class="idea" data-nb-ref-number="497" id="idea497" data-nb-words="25" data-nb-chars="191">Všechno nesledovala, jenom část, se&nbsp;zájmem pozorně poslouchala, s&nbsp;podivem chápala, pečlivě opakovala, hůř si&nbsp;vzpomínala, snadno zapomínala, nevrle si&nbsp;znovu vzpomínala, chybně znovu opakovala.</span></p>
          <p class="chunk" data-nb-ref-number="479" data-nb-words="4" data-nb-chars="29"><span class="idea" data-nb-ref-number="498" id="idea498" data-nb-words="4" data-nb-chars="29"><em>Jaký systém byl nejúčinnější?</em></span></p>
          <p class="chunk" data-nb-ref-number="480" data-nb-words="5" data-nb-chars="41"><span class="idea" data-nb-ref-number="499" id="idea499" data-nb-words="5" data-nb-chars="41">Nepřímý pokyn, zahrnující soukromý zájem.</span></p>
          <p class="chunk" data-nb-ref-number="481" data-nb-words="1" data-nb-chars="8"><span class="idea" data-nb-ref-number="500" id="idea500" data-nb-words="1" data-nb-chars="8"><em>Příklad?</em></span></p>
          <p class="chunk" data-nb-ref-number="482" data-nb-words="39" data-nb-chars="217"><span class="idea" data-nb-ref-number="501" id="idea501" data-nb-words="39" data-nb-chars="217">Ona neměla v&nbsp;dešti ráda deštník, on&nbsp;měl rád ženskou s&nbsp;deštníkem, ona neměla v&nbsp;dešti ráda nový kloubouk, on&nbsp;měl rád ženskou s&nbsp;novým kloboukem, koupil jí&nbsp;tedy do&nbsp;deště nový klobouk, ona k&nbsp;novému klobouku nosila deštník.</span></p>
          <p class="chunk" data-nb-ref-number="483" data-nb-words="13" data-nb-chars="91"><span class="idea" data-nb-ref-number="502" id="idea502" data-nb-words="13" data-nb-chars="91"><em>Pochopiv analogii skrytou v&nbsp;hostově podobenství, jaké výtečníky z&nbsp;doby po&nbsp;vyhnanství uvedl?</em></span></p>
          <p class="chunk" data-nb-ref-number="484" data-nb-words="32" data-nb-chars="249"><span class="idea" data-nb-ref-number="503" id="idea503" data-nb-words="32" data-nb-chars="249">Tři hledače ryzí pravdy, Mojžíše Egyptského, Mojžíše Maimonida, který napsal <em>More Neubkim</em> (Rukověť zmatených) a&nbsp;Mojžíše Mendelssohna, tak výtečného, že&nbsp;od&nbsp;Mojžíše (Egyptského) k&nbsp;Mojžíši (Mendelssohnovi) nepovstal nikdo větší než Mojžíš (Maimonides).</span></p>
          <p class="chunk" data-nb-ref-number="485" data-nb-words="19" data-nb-chars="122"><span class="idea" data-nb-ref-number="504" id="idea504" data-nb-words="19" data-nb-chars="122"><em>Co, s&nbsp;dovolením, prohlásil Bloom o&nbsp;čtvrtém hledači ryzí pravdy, jménem Aristoteles, o&nbsp;němž se, s&nbsp;dovolením, zmínil Štěpán.</em></span></p>
          <p class="chunk" data-nb-ref-number="486" data-nb-words="13" data-nb-chars="81"><span class="idea" data-nb-ref-number="505" id="idea505" data-nb-words="13" data-nb-chars="81">Že&nbsp;ten zmíněný hledač byl žákem jednoho rabínského filozofa, jehož jméno se&nbsp;neví.</span></p>
          <p class="chunk" data-nb-ref-number="487" data-nb-words="15" data-nb-chars="111"><span class="idea" data-nb-ref-number="506" id="idea506" data-nb-words="15" data-nb-chars="111"><em>Padla zmínka ještě o&nbsp;jiných anapokryfních slovutných synech zákona a&nbsp;dítkách vyvoleného nebo zavrženého národa?</em></span></p>
          <p class="chunk" data-nb-ref-number="488" data-nb-words="13" data-nb-chars="125"><span class="idea" data-nb-ref-number="507" id="idea507" data-nb-words="13" data-nb-chars="125">Felix Bartholdy Mendelssohn (skladatel), Baruch Spinoza (filozof), Mendoza (boxer), Ferdinand Lassalle (reformátor, duelant).</span></p>
          <p class="chunk" data-nb-ref-number="489" data-nb-words="23" data-nb-chars="137"><span class="idea" data-nb-ref-number="508" id="idea508" data-nb-words="23" data-nb-chars="137"><em>Jaké veršové úryvky ze&nbsp;staré hebrejštiny a&nbsp;ze&nbsp;staré irštiny s&nbsp;modulací hlasu a&nbsp;s&nbsp;překladem textu citoval host hostiteli a&nbsp;hostitel hostu?</em></span></p>
          <p class="chunk" data-nb-ref-number="490" data-nb-words="20" data-nb-chars="135"><span class="idea" data-nb-ref-number="509" id="idea509" data-nb-words="20" data-nb-chars="135">Štěpán: <em>suil, suil, suil arun, suilgo siocair agus, suil go&nbsp;cuin</em> (kráčej, kráčej, kráčej svou cestou, kráčej bezpečně, kráčej opatrně).</span></p>
          <p class="chunk" data-nb-ref-number="491" data-nb-words="14" data-nb-chars="107"><span class="idea" data-nb-ref-number="510" id="idea510" data-nb-words="14" data-nb-chars="107">Bloom: <em>Kifeloch, harimon rakatejch m’baad l’zamatejch</em> (jak skrojek granátu spánky tvé mezi kadeřemi tvými).</span></p>
          <p class="chunk" data-nb-ref-number="492" data-nb-words="14" data-nb-chars="104"><span class="idea" data-nb-ref-number="511" id="idea511" data-nb-words="14" data-nb-chars="104"><em>Jak se&nbsp;provedlo piktografické srovnání fonických znaků obou jazyků, aby bylo orální srovnání názornější?</em></span></p>
          <p class="chunk" data-nb-ref-number="493" data-nb-words="72" data-nb-chars="440"><span class="idea" data-nb-ref-number="512" id="idea512" data-nb-words="72" data-nb-chars="440">Na&nbsp;předposlední prázdnou stránku literárního škváru, nadepsaného <em>Pamlsky hříchu</em> (vytasil se&nbsp;s&nbsp;ním Bloom a&nbsp;tak ho&nbsp;rozložil, že&nbsp;se&nbsp;obalem dotýkal stolní desky), tužkou (s tou se&nbsp;vytasil Štěpán) napsal Štěpán irská písmena g, e, d, m, jednoduchá i&nbsp;upravená, a&nbsp;Bloom zase napsal hebrejská písmena ghimel, aleph, daleth a&nbsp;(místo mem) náhradou goph, a&nbsp;vyložil, jakou aritmetickou hodnotu mají jako řadové i&nbsp;základní číslovky, totiž 3, 1, 4 a&nbsp;100.</span></p>
          <p class="chunk" data-nb-ref-number="494" data-nb-words="15" data-nb-chars="108"><span class="idea" data-nb-ref-number="513" id="idea513" data-nb-words="15" data-nb-chars="108"><em>Byla znalost, jakou oba o&nbsp;těchto jazycích, jednom zaniklém, druhém vzkříšeném, měli, teoretická i&nbsp;praktická?</em></span></p>
          <p class="chunk" data-nb-ref-number="495" data-nb-words="17" data-nb-chars="120"><span class="idea" data-nb-ref-number="514" id="idea514" data-nb-words="17" data-nb-chars="120">Teoretická, omezovala se&nbsp;totiž na&nbsp;některá mluvnická pravidla z&nbsp;tvarosloví a&nbsp;skladby a&nbsp;slovník nadobro nechávala stranou.</span></p>
          <p class="chunk" data-nb-ref-number="496" data-nb-words="11" data-nb-chars="63"><span class="idea" data-nb-ref-number="515" id="idea515" data-nb-words="11" data-nb-chars="63"><em>Jaké byly styčné body mezi jazyky a&nbsp;národy, které jimi mluvily?</em></span></p>
          <p class="chunk" data-nb-ref-number="497" data-nb-words="123" data-nb-chars="907"><span class="idea" data-nb-ref-number="516" id="idea516" data-nb-words="123" data-nb-chars="907">V&nbsp;obou jazycích hrdelnice, diakritické aspirace, hlásky vkladné i&nbsp;služebné: jejich starobylost, oběma se&nbsp;totiž 242 let po&nbsp;potopě na&nbsp;Šinarské planině vyučovalo v&nbsp;semináři, který zřídil Fenius Farsaigh, potomek Noema, který zplodil Izraele, a&nbsp;praotec Hebera a&nbsp;Heremona, předků Irska: jejich archeologické, genealogické, hagiografické, exegetické, homiletické, toponomastické, historické i&nbsp;náboženské písemnictví obsahující díla rabínů i&nbsp;kuldejů, Tóra, Talmud (Mišna a&nbsp;Gemara), Masor, Pentateuch, Kniha o&nbsp;Hnědé krávě, Kniha ballymotská, Kytice z&nbsp;Howthu, Kniha kellská: jejich rozptýlení, pronásledování, přežití a&nbsp;obrození: izolace jejich synagogálních i&nbsp;církevních obřadů v&nbsp;ghettu (Mariánské opatství) a&nbsp;mešním domu (krčma U&nbsp;Adama a&nbsp;Evy): zákaz národního kroje za&nbsp;dob trestního zákoníku i&nbsp;zákonů proti židovskému rouchu: obnova království Davidova v&nbsp;Kanaánu a&nbsp;možnost irské politické samosprávy nebo devoluce.</span></p>
          <p class="chunk" data-nb-ref-number="498" data-nb-words="11" data-nb-chars="96"><span class="idea" data-nb-ref-number="517" id="idea517" data-nb-words="11" data-nb-chars="96"><em>Jakou hymnu zanotoval Bloom v&nbsp;předtuše onoho mnohonásobného, národnostně nezadatelného dovršení?</em></span></p>
          <p class="chunk" data-nb-ref-number="499" data-nb-words="7" data-nb-chars="50"><em><span class="idea" data-nb-ref-number="518" id="idea518" data-nb-words="4" data-nb-chars="22">Kol od&nbsp;balejvav penima<br></span>
<span class="idea" data-nb-ref-number="519" id="idea519" data-nb-words="3" data-nb-chars="28">Nefeš, jehúdi, homíjah.<a href="./resources/undefined">[318]</a></span></em></p>
          <p class="chunk" data-nb-ref-number="500" data-nb-words="10" data-nb-chars="69"><span class="idea" data-nb-ref-number="520" id="idea520" data-nb-words="10" data-nb-chars="69"><em>Proč se&nbsp;při prozpěvování zarazil, když dokončil toto první dvojverší?</em></span></p>
          <p class="chunk" data-nb-ref-number="501" data-nb-words="3" data-nb-chars="30"><span class="idea" data-nb-ref-number="521" id="idea521" data-nb-words="3" data-nb-chars="30">Následkem vadné mnemotechniky.</span></p>
          <p class="chunk" data-nb-ref-number="502" data-nb-words="5" data-nb-chars="37"><span class="idea" data-nb-ref-number="522" id="idea522" data-nb-words="5" data-nb-chars="37"><em>Čím nahradil prozpěvovatel tuto vadu?</em></span></p>
          <p class="chunk" data-nb-ref-number="503" data-nb-words="4" data-nb-chars="31"><span class="idea" data-nb-ref-number="523" id="idea523" data-nb-words="4" data-nb-chars="31">Opisným zněním celkového textu.</span></p>
          <p class="chunk" data-nb-ref-number="504" data-nb-words="8" data-nb-chars="55"><span class="idea" data-nb-ref-number="524" id="idea524" data-nb-words="8" data-nb-chars="55"><em>V jakém společném oboru jejich vzájemné úvahy splývaly?</em></span></p>
          <p class="chunk" data-nb-ref-number="505" data-nb-words="30" data-nb-chars="235"><span class="idea" data-nb-ref-number="525" id="idea525" data-nb-words="30" data-nb-chars="235">Neustálé patrné zjednodušování od&nbsp;egyptských epigrafických hieroglyfů k&nbsp;řecké a&nbsp;římské abecedě a&nbsp;předjímka novodobého těsnopisu a&nbsp;telegrafního kódu v&nbsp;klínových nápisech (semitských) a&nbsp;v&nbsp;čárkovém pětižeberném oghamovém písmu (keltském).</span></p>
          <p class="chunk" data-nb-ref-number="506" data-nb-words="4" data-nb-chars="33"><span class="idea" data-nb-ref-number="526" id="idea526" data-nb-words="4" data-nb-chars="33"><em>Vyhověl host hostitelově žádosti?</em></span></p>
          <p class="chunk" data-nb-ref-number="507" data-nb-words="7" data-nb-chars="50"><span class="idea" data-nb-ref-number="527" id="idea527" data-nb-words="7" data-nb-chars="50">Dvojnásob, podepsal se&nbsp;irskými a&nbsp;římskými písmeny.</span></p>
          <p class="chunk" data-nb-ref-number="508" data-nb-words="5" data-nb-chars="30"><span class="idea" data-nb-ref-number="528" id="idea528" data-nb-words="5" data-nb-chars="30"><em>Jaký sluchový vjem měl Štěpán?</em></span></p>
          <p class="chunk" data-nb-ref-number="509" data-nb-words="9" data-nb-chars="70"><span class="idea" data-nb-ref-number="529" id="idea529" data-nb-words="9" data-nb-chars="70">V&nbsp;hluboké dávné mužské nepovědomé melodii slyšel navrstvenou minulost.</span></p>
          <p class="chunk" data-nb-ref-number="510" data-nb-words="5" data-nb-chars="28"><span class="idea" data-nb-ref-number="530" id="idea530" data-nb-words="5" data-nb-chars="28"><em>Jaký zrakový vjem měl Bloom?</em></span></p>
          <p class="chunk" data-nb-ref-number="511" data-nb-words="9" data-nb-chars="71"><span class="idea" data-nb-ref-number="531" id="idea531" data-nb-words="9" data-nb-chars="71">V&nbsp;bystré mladistvé mužské povědomé podobě viděl předurčenou budoucnost.</span></p>
          <p class="chunk" data-nb-ref-number="512" data-nb-words="10" data-nb-chars="75"><span class="idea" data-nb-ref-number="532" id="idea532" data-nb-words="10" data-nb-chars="75"><em>Jaké měli Štěpán a&nbsp;Bloom skorosoučasné volné skorovjemy utajené totožnosti?</em></span></p>
          <p class="chunk" data-nb-ref-number="513" data-nb-words="21" data-nb-chars="164"><span class="idea" data-nb-ref-number="533" id="idea533" data-nb-words="21" data-nb-chars="164">Zrakově, Štěpán: Tradiční podobu hypostaze, jak ji&nbsp;líčí Johannes Damascenus, Lentulus Romanus a&nbsp;Epiphanius Monachus, sinalou, dlouhatánskou, s&nbsp;vínově tmavými vlasy.</span></p>
          <p class="chunk" data-nb-ref-number="514" data-nb-words="6" data-nb-chars="46"><span class="idea" data-nb-ref-number="534" id="idea534" data-nb-words="6" data-nb-chars="46">Sluchově, Bloom: Tradiční slastný tón pohromy.</span></p>
          <p class="chunk" data-nb-ref-number="515" data-nb-words="13" data-nb-chars="76"><span class="idea" data-nb-ref-number="535" id="idea535" data-nb-words="13" data-nb-chars="76"><em>Jaké budoucí životní dráhy byly v&nbsp;minulosti Bloomovi možné a&nbsp;s&nbsp;jakými vzory?</em></span></p>
          <p class="chunk" data-nb-ref-number="516" data-nb-words="55" data-nb-chars="369"><span class="idea" data-nb-ref-number="536" id="idea536" data-nb-words="55" data-nb-chars="369">V&nbsp;církvi římské, anglikánské nebo rozkolnické: vzory, veledůstojný otec John Conmee, T. J., ctihodný pán T. Losos, D. D., probošt Trojické koleje, dr. Alexander J. Dowie. U&nbsp;anglického nebo irského soudu: vzory, Seymour Bushe, K. C. Rufus Isaacs, K. C. Na&nbsp;divadle, vzory novodobé nebo shakespearské, komik Charles Wyndham, shakespearský interpret Osmond Tearle († 1901).</span></p>
          <p class="chunk" data-nb-ref-number="517" data-nb-words="12" data-nb-chars="86"><span class="idea" data-nb-ref-number="537" id="idea537" data-nb-words="12" data-nb-chars="86"><em>Vybídl hostitel hosta, aby modulovaným hlasem zapěl podivnou zkazku na&nbsp;příbuzný námět?</em></span></p>
          <p class="chunk" data-nb-ref-number="518" data-nb-words="32" data-nb-chars="207"><span class="idea" data-nb-ref-number="538" id="idea538" data-nb-words="32" data-nb-chars="207">Ubezpečil, tam, kde jsou, ode všech vzdáleni, že&nbsp;je&nbsp;nikdo neuslyší, sám ubezpečen tím, že&nbsp;ty&nbsp;svařené nápoje kromě polotuhých zbylých usazenin mechanické směsi, voda plus cukr plus smetana plus kakao, dopili.</span></p>
          <p class="chunk" data-nb-ref-number="519" data-nb-words="7" data-nb-chars="54"><span class="idea" data-nb-ref-number="539" id="idea539" data-nb-words="7" data-nb-chars="54"><em>Odříkej první (durovou) část této prozpěvované zkazky:</em></span></p>
          <p class="chunk" data-nb-ref-number="520" data-nb-words="34" data-nb-chars="177"><em><span class="idea" data-nb-ref-number="540" id="idea540" data-nb-words="6" data-nb-chars="30">Jindra a&nbsp;s&nbsp;ním kdejaký kamarád<br></span>
<span class="idea" data-nb-ref-number="541" id="idea541" data-nb-words="5" data-nb-chars="20">s&nbsp;míčem si&nbsp;šli hrát.<br></span>
<span class="idea" data-nb-ref-number="542" id="idea542" data-nb-words="6" data-nb-chars="33">Jen se&nbsp;Jindra rozehnal a&nbsp;odpálil,<br></span>
<span class="idea" data-nb-ref-number="543" id="idea543" data-nb-words="6" data-nb-chars="33">hned míček židovi přes plot spad.<br></span>
<span class="idea" data-nb-ref-number="544" id="idea544" data-nb-words="6" data-nb-chars="35">Když pak milý Jindra znovu odpálil,<br></span>
<span class="idea" data-nb-ref-number="545" id="idea545" data-nb-words="5" data-nb-chars="26">do&nbsp;oken strefil se&nbsp;akorát.</span></em></p>
          <p class="chunk" data-nb-ref-number="521" data-nb-words="7" data-nb-chars="40"><span class="idea" data-nb-ref-number="546" id="idea546" data-nb-words="7" data-nb-chars="40"><em>Jak přijal Rudolfův syn tuto první část?</em></span></p>
          <p class="chunk" data-nb-ref-number="522" data-nb-words="15" data-nb-chars="95"><span class="idea" data-nb-ref-number="547" id="idea547" data-nb-words="15" data-nb-chars="95">S&nbsp;nesmíšenými pocity. S&nbsp;úsměvem on, žid, chutě poslouchal a&nbsp;hleděl na&nbsp;nerozbité kuchyňské okno.</span></p>
          <p class="chunk" data-nb-ref-number="523" data-nb-words="5" data-nb-chars="37"><span class="idea" data-nb-ref-number="548" id="idea548" data-nb-words="5" data-nb-chars="37"><em>Odříkej druhou (molovou) část zkazky.</em></span></p>
          <p class="chunk" data-nb-ref-number="524" data-nb-words="17" data-nb-chars="96"><em><span class="idea" data-nb-ref-number="549" id="idea549" data-nb-words="4" data-nb-chars="22">Ven vyšla židova dcera<br></span>
<span class="idea" data-nb-ref-number="550" id="idea550" data-nb-words="3" data-nb-chars="17">v&nbsp;zelené sukýnce.<br></span>
<span class="idea" data-nb-ref-number="551" id="idea551" data-nb-words="6" data-nb-chars="36">„Chlapečku, pojď si&nbsp;pro míček, pojď,<br></span>
<span class="idea" data-nb-ref-number="552" id="idea552" data-nb-words="4" data-nb-chars="21">dám ti&nbsp;ho&nbsp;hnedlince.“</span></em></p>
          <p class="chunk" data-nb-ref-number="525" data-nb-words="20" data-nb-chars="102"><em><span class="idea" data-nb-ref-number="553" id="idea553" data-nb-words="5" data-nb-chars="28">„Bez kamarádů k&nbsp;vám nepůjdu,<br></span>
<span class="idea" data-nb-ref-number="554" id="idea554" data-nb-words="6" data-nb-chars="27">bez nich já&nbsp;nesmím si&nbsp;hrát,<br></span>
<em><span class="idea" data-nb-ref-number="555" id="idea555" data-nb-words="5" data-nb-chars="25">pan učitel by&nbsp;mi&nbsp;nařezal,<br></span>
<span class="idea" data-nb-ref-number="556" id="idea556" data-nb-words="4" data-nb-chars="22">musela byste ho&nbsp;znát.“</span></em></em></p>
          <p class="chunk" data-nb-ref-number="526" data-nb-words="20" data-nb-chars="102"><strong><span class="idea" data-nb-ref-number="557" id="idea557" data-nb-words="5" data-nb-chars="29">Drapla ho&nbsp;za&nbsp;ručku bělostnou,<br></span>
<span class="idea" data-nb-ref-number="558" id="idea558" data-nb-words="6" data-nb-chars="25">táhla ho, nešel s&nbsp;ní&nbsp;rád,<br></span>
<span class="idea" data-nb-ref-number="559" id="idea559" data-nb-words="4" data-nb-chars="24">do&nbsp;světničky ho&nbsp;dovedla,<br></span>
<span class="idea" data-nb-ref-number="560" id="idea560" data-nb-words="5" data-nb-chars="24">kde si&nbsp;mohl klidně řvát.</span></strong></p>
          <p class="chunk" data-nb-ref-number="527" data-nb-words="18" data-nb-chars="96"><strong><span class="idea" data-nb-ref-number="561" id="idea561" data-nb-words="6" data-nb-chars="29">A tam mu&nbsp;hlavu kapesním nožem<br></span>
<span class="idea" data-nb-ref-number="562" id="idea562" data-nb-words="4" data-nb-chars="24">odřezala šmik šmik šmik.<br></span>
<span class="idea" data-nb-ref-number="563" id="idea563" data-nb-words="5" data-nb-chars="25">Nebude si&nbsp;už&nbsp;Jindra hrát,<br></span>
<span class="idea" data-nb-ref-number="564" id="idea564" data-nb-words="3" data-nb-chars="18">anžto je&nbsp;nebožtík.</span></strong></p>
          <p class="chunk" data-nb-ref-number="528" data-nb-words="7" data-nb-chars="45"><span class="idea" data-nb-ref-number="565" id="idea565" data-nb-words="7" data-nb-chars="45"><em>Jak přijal Millicentin otec tuto druhou část?</em></span></p>
          <p class="chunk" data-nb-ref-number="529" data-nb-words="16" data-nb-chars="94"><span class="idea" data-nb-ref-number="566" id="idea566" data-nb-words="16" data-nb-chars="94">Se&nbsp;smíšenými pocity. Bez úsměvu poslouchal a&nbsp;s&nbsp;údivem hleděl na&nbsp;židovu dceru v&nbsp;zelené sukýnce.</span></p>
          <p class="chunk" data-nb-ref-number="530" data-nb-words="3" data-nb-chars="24"><span class="idea" data-nb-ref-number="567" id="idea567" data-nb-words="3" data-nb-chars="24"><em>Zhusť Štěpánův komentář.</em></span></p>
          <p class="chunk" data-nb-ref-number="531" data-nb-words="53" data-nb-chars="333"><span class="idea" data-nb-ref-number="568" id="idea568" data-nb-words="53" data-nb-chars="333">Jeden mezi všemi, nejmenší mezi všemi, je&nbsp;předurčenou obětí. Jednou z&nbsp;nepozornosti, dvakrát ze&nbsp;schválnosti vyzve osud. Ten na&nbsp;něho, opuštěného, přikvačí, a&nbsp;ač&nbsp;se&nbsp;zdráhá, jakožto zjevení naděje a&nbsp;mladosti se&nbsp;ho&nbsp;bez odporu zmocní. Odvede ho&nbsp;do&nbsp;cizího příbytku, do&nbsp;komnaty tajného nevěřícího, a&nbsp;tam ho&nbsp;s&nbsp;jeho svolením neúprosně obětuje.</span></p>
          <p class="chunk" data-nb-ref-number="532" data-nb-words="5" data-nb-chars="42"><span class="idea" data-nb-ref-number="569" id="idea569" data-nb-words="5" data-nb-chars="42"><em>Proč hostitel (předurčená oběť) zesmutněl?</em></span></p>
          <p class="chunk" data-nb-ref-number="533" data-nb-words="17" data-nb-chars="93"><span class="idea" data-nb-ref-number="570" id="idea570" data-nb-words="17" data-nb-chars="93">Toužil, aby se&nbsp;o&nbsp;spáchaném zločinu vyprávělo, on&nbsp;že&nbsp;ho&nbsp;nespáchal, a&nbsp;sám aby o&nbsp;něm nevyprávěl.</span></p>
          <p class="chunk" data-nb-ref-number="534" data-nb-words="6" data-nb-chars="47"><span class="idea" data-nb-ref-number="571" id="idea571" data-nb-words="6" data-nb-chars="47"><em>Proč se&nbsp;hostitel (zdráhavý, bezbranný) nehýbal?</em></span></p>
          <p class="chunk" data-nb-ref-number="535" data-nb-words="5" data-nb-chars="33"><span class="idea" data-nb-ref-number="572" id="idea572" data-nb-words="5" data-nb-chars="33">Podle zákona o&nbsp;zachování energie.</span></p>
          <p class="chunk" data-nb-ref-number="536" data-nb-words="5" data-nb-chars="37"><span class="idea" data-nb-ref-number="573" id="idea573" data-nb-words="5" data-nb-chars="37"><em>Proč hostitel (tajný nevěřící) mlčel?</em></span></p>
          <p class="chunk" data-nb-ref-number="537" data-nb-words="29" data-nb-chars="251"><span class="idea" data-nb-ref-number="574" id="idea574" data-nb-words="29" data-nb-chars="251">Vážil možné důkazy pro rituální vraždu a&nbsp;proti ní: poštívání hierarchie, pověrčivost lidu, troušení nezaručených zkazek, závidění blahobytu, pomstychtivost, ojedinělý výskyt atavické zločinnosti, polehčující okolnost fanatismu, hypnózy a&nbsp;náměsíčnosti.</span></p>
          <p class="chunk" data-nb-ref-number="538" data-nb-words="13" data-nb-chars="89"><span class="idea" data-nb-ref-number="575" id="idea575" data-nb-words="13" data-nb-chars="89"><em>Kterých (ačli vůbec nějakých) z&nbsp;těchto duševních nebo tělesných poruch nebyl zcela prost?</em></span></p>
          <p class="chunk" data-nb-ref-number="539" data-nb-words="47" data-nb-chars="295"><span class="idea" data-nb-ref-number="576" id="idea576" data-nb-words="47" data-nb-chars="295">Hypnózy: jednou procitl a&nbsp;nepoznal svou ložnici: nejednou procitl a&nbsp;bůhvíjak dlouho se&nbsp;nemohl hnout ani hlesnout. Náměsíčnosti: jednou ve&nbsp;spaní jeho tělo vstalo, skrčené se&nbsp;šoulalalo k&nbsp;nezahřátému krbu, a&nbsp;když se&nbsp;k&nbsp;němu dostalo, stulené do&nbsp;klubíčka, nezahřáté, v&nbsp;nočním úboru tam ulehlo a&nbsp;spalo.</span></p>
          <p class="chunk" data-nb-ref-number="540" data-nb-words="12" data-nb-chars="85"><span class="idea" data-nb-ref-number="577" id="idea577" data-nb-words="12" data-nb-chars="85"><em>Projevil se&nbsp;tento nebo jiný příbuzný fenomén ještě u&nbsp;některého rodinného příslušníka?</em></span></p>
          <p class="chunk" data-nb-ref-number="541" data-nb-words="34" data-nb-chars="188"><span class="idea" data-nb-ref-number="578" id="idea578" data-nb-words="34" data-nb-chars="188">Dvakrát, v&nbsp;Holles Street a&nbsp;na&nbsp;Ontario Terrace ve&nbsp;věku 6 a&nbsp;8 let jeho dcera Millicent (Milly) hrůzou ze&nbsp;spaní vykřikla a&nbsp;na&nbsp;dotazy dvou postav v&nbsp;nočním úboru odpověděla němým tupým výrazem.</span></p>
          <p class="chunk" data-nb-ref-number="542" data-nb-words="10" data-nb-chars="53"><span class="idea" data-nb-ref-number="579" id="idea579" data-nb-words="10" data-nb-chars="53"><em>Jaké měl na&nbsp;ni&nbsp;ještě jiné vzpomínky z&nbsp;útlého dětství?</em></span></p>
          <p class="chunk" data-nb-ref-number="543" data-nb-words="60" data-nb-chars="416"><span class="idea" data-nb-ref-number="580" id="idea580" data-nb-words="60" data-nb-chars="416">15. června 1889. Mrňavá vřískalka, která má&nbsp;z&nbsp;brečení křeče a&nbsp;brečením si&nbsp;od&nbsp;nich ulevuje. Říkali jí&nbsp;uplakánek rozbil džbánek, zahnal spánek, počítala své tři knoflíkové penízky jeden, dva, tli: bumbác, zahodila panenku, kluka, námořníka. Plavá od&nbsp;dvou snědých, mezi plavými předky, z&nbsp;dávna, znásilnění, Herr Hauptmann Hainau, rakouská armáda, z&nbsp;nedávna, pouhá halucinace, nadporučík Mulvey, britské válečné loďstvo.</span></p>
          <p class="chunk" data-nb-ref-number="544" data-nb-words="8" data-nb-chars="52"><span class="idea" data-nb-ref-number="581" id="idea581" data-nb-words="8" data-nb-chars="52"><em>Jaké rodové charakteristické rysy byly na&nbsp;ní&nbsp;patrné?</em></span></p>
          <p class="chunk" data-nb-ref-number="545" data-nb-words="23" data-nb-chars="142"><span class="idea" data-nb-ref-number="582" id="idea582" data-nb-words="23" data-nb-chars="142">Naopak útvar nosu a&nbsp;čela vycházel z&nbsp;přímé linie rodu, která, ač&nbsp;v&nbsp;časově odlehlých lhůtách přerušována, potáhne se&nbsp;až&nbsp;k&nbsp;lhůtám nejodlehlejším.</span></p>
          <p class="chunk" data-nb-ref-number="546" data-nb-words="9" data-nb-chars="46"><span class="idea" data-nb-ref-number="583" id="idea583" data-nb-words="9" data-nb-chars="46"><em>Jaké měl na&nbsp;ni&nbsp;vzpomínky z&nbsp;jejích dívčích let?</em></span></p>
          <p class="chunk" data-nb-ref-number="547" data-nb-words="84" data-nb-chars="541"><span class="idea" data-nb-ref-number="584" id="idea584" data-nb-words="84" data-nb-chars="541">Obruč a&nbsp;švihadlo uklidila do&nbsp;koutka. Přes všechno žadonění anglického turisty nedovolila mu, aby si&nbsp;na&nbsp;vévodském trávníku udělal a&nbsp;odnesl její snímek (co proti tomu má, neřekla). Když jednou spolu s&nbsp;Elsou Potterovou šly po&nbsp;Jižní Circular Road a&nbsp;sledovalo je&nbsp;nějaké nekalé individuum, došla až&nbsp;do&nbsp;poloviny Stamer Street a&nbsp;rázem se&nbsp;otočila zpátky (proč změnila směr, to&nbsp;neřekla). V&nbsp;předvečer svých 15. narozenin napsala z&nbsp;Mullingaru, Westmeathské hrabství, dopis se&nbsp;stručnou narážkou na&nbsp;tamějšího studenta (z které fakulty a&nbsp;ročníku, neřekla).</span></p>
          <p class="chunk" data-nb-ref-number="548" data-nb-words="7" data-nb-chars="46"><span class="idea" data-nb-ref-number="585" id="idea585" data-nb-words="7" data-nb-chars="46"><em>Rmoutilo ho&nbsp;to&nbsp;první odloučení, věštící druhé?</em></span></p>
          <p class="chunk" data-nb-ref-number="549" data-nb-words="7" data-nb-chars="35"><span class="idea" data-nb-ref-number="586" id="idea586" data-nb-words="7" data-nb-chars="35">Méně, než tušil, víc, než se&nbsp;nadál.</span></p>
          <p class="chunk" data-nb-ref-number="550" data-nb-words="8" data-nb-chars="56"><span class="idea" data-nb-ref-number="587" id="idea587" data-nb-words="8" data-nb-chars="56"><em>Jaké další podobné, leč jinačí zmizení zároveň postřehl?</em></span></p>
          <p class="chunk" data-nb-ref-number="551" data-nb-words="3" data-nb-chars="22"><span class="idea" data-nb-ref-number="588" id="idea588" data-nb-words="3" data-nb-chars="22">Dočasné zmizení kočky.</span></p>
          <p class="chunk" data-nb-ref-number="552" data-nb-words="4" data-nb-chars="25"><span class="idea" data-nb-ref-number="589" id="idea589" data-nb-words="4" data-nb-chars="25"><em>Proč podobné, leč jinačí?</em></span></p>
          <p class="chunk" data-nb-ref-number="553" data-nb-words="30" data-nb-chars="209"><span class="idea" data-nb-ref-number="590" id="idea590" data-nb-words="30" data-nb-chars="209">Podobné, protože vzniklé ze&nbsp;stejné pohnutky, jako je&nbsp;sháňka po&nbsp;novém samečkovi (mullingarský student) a&nbsp;po&nbsp;léčivé bylině (baldriánu). Jinačí vzhledem k&nbsp;možnému jinačímu návratu k&nbsp;přebývajícím nebo do&nbsp;příbytku.</span></p>
          <p class="chunk" data-nb-ref-number="554" data-nb-words="7" data-nb-chars="46"><span class="idea" data-nb-ref-number="591" id="idea591" data-nb-words="7" data-nb-chars="46"><em>V jakém ohledu byla jejich rozdílnost podobná?</em></span></p>
          <p class="chunk" data-nb-ref-number="555" data-nb-words="10" data-nb-chars="64"><span class="idea" data-nb-ref-number="592" id="idea592" data-nb-words="10" data-nb-chars="64">V&nbsp;trpnosti, v&nbsp;úspornosti, v&nbsp;citu pro tradici, v&nbsp;nepředvídanosti.</span></p>
          <p class="chunk" data-nb-ref-number="556" data-nb-words="2" data-nb-chars="10"><span class="idea" data-nb-ref-number="593" id="idea593" data-nb-words="2" data-nb-chars="10"><em>Tak třeba?</em></span></p>
          <p class="chunk" data-nb-ref-number="557" data-nb-words="122" data-nb-chars="768"><span class="idea" data-nb-ref-number="594" id="idea594" data-nb-words="122" data-nb-chars="768">Když mu&nbsp;schýlena nastavovala plavé vlasy, aby jí&nbsp;je&nbsp;svázal mašlí (srv. protahování kočky). Co&nbsp;víc, na&nbsp;nehybné hladině jezírka v&nbsp;Stephen’s Green mezi obrácenými odrazy stromů její nevšímané plivance opisující na&nbsp;vodě soustředné kroužky, naznačovaly svou zarytou vytrvalostí, kde si&nbsp;dřímotně hoví ryba (srv. číhání kočky na&nbsp;myš). A&nbsp;dále, na&nbsp;zapamatování data, bojovníků, konce a&nbsp;důsledků slavného vojenského utkání potahovala se&nbsp;za&nbsp;lokýnku (srv. kočka myjící si&nbsp;uši). Posléze se&nbsp;jí, hihňavé Milly, zdálo, že&nbsp;beze slov rozmlouvala, o&nbsp;čem, to&nbsp;si&nbsp;už&nbsp;nepamatovala, s&nbsp;koněm jménem Josef a&nbsp;že&nbsp;mu&nbsp;podala sklenici limonády a&nbsp;on&nbsp;ji&nbsp;zřejmě přijal (srv. — kočka dřímající u&nbsp;krbu). Byla tedy v&nbsp;trpnosti, v&nbsp;úspornosti, v&nbsp;citu pro tradici, v&nbsp;nepředvídanosti jejich rozdílnost podobná.</span></p>
          <p class="chunk" data-nb-ref-number="558" data-nb-words="18" data-nb-chars="89"><span class="idea" data-nb-ref-number="595" id="idea595" data-nb-words="18" data-nb-chars="89"><em>Jak využil svatebních dárků 1) sovy, 2) hodin k&nbsp;tomu, aby u&nbsp;ní&nbsp;vzbudil zájem a&nbsp;poučil ji?</em></span></p>
          <p class="chunk" data-nb-ref-number="559" data-nb-words="76" data-nb-chars="534"><span class="idea" data-nb-ref-number="596" id="idea596" data-nb-words="76" data-nb-chars="534">K&nbsp;názornému výkladu 1) o&nbsp;povaze a&nbsp;zvycích vejcorodých živočichů, o&nbsp;možnosti vzduchoplavby, o&nbsp;některých zrakových anomáliích, o&nbsp;dávném způsobu balzamování; 2) o&nbsp;principu kyvadla, objasněném na&nbsp;příkladu vahadla, soukolí a&nbsp;regulátoru, o&nbsp;různých pozicích pohyblivých ručiček na&nbsp;nepohyblivém ciferníku, přeložených do&nbsp;mluvy individuálního nebo společenského řádu, každou hodinu vždy po&nbsp;hodině přesně nastávající okamžik, kdy dlouhá a&nbsp;krátká ručička svírají stejný úhel, totiž každá hodina vždy po&nbsp;hodině v&nbsp;aritmetickém pořadí 5 5 11 minut.</span></p>
          <p class="chunk" data-nb-ref-number="560" data-nb-words="5" data-nb-chars="30"><span class="idea" data-nb-ref-number="597" id="idea597" data-nb-words="5" data-nb-chars="30"><em>Jakým způsobem mu&nbsp;to&nbsp;oplácela?</em></span></p>
          <p class="chunk" data-nb-ref-number="561" data-nb-words="58" data-nb-chars="395"><span class="idea" data-nb-ref-number="598" id="idea598" data-nb-words="58" data-nb-chars="395">Byla pamětlivá: k&nbsp;27. narozeninám mu&nbsp;věnovala dvojuchý hrnek z&nbsp;napodobeného derbyjského porcelánu. Byla shánlivá: o&nbsp;kvartálu nebo kolem něho, kdy nakupovala, ale ne&nbsp;pro sebe, všimla si, co&nbsp;potřebuje, a&nbsp;předcházela jeho přání. Byla plná obdivu, když před ní, třebaže ne&nbsp;jí, vyložil nějaký přírodní fenomén, hned zatoužila mít bez pozvolného osvojování polovinu, čtvrtinu, tisícinu jeho vědomostí.</span></p>
          <p class="chunk" data-nb-ref-number="562" data-nb-words="9" data-nb-chars="82"><span class="idea" data-nb-ref-number="599" id="idea599" data-nb-words="9" data-nb-chars="82"><em>Co navrhl diambulista Bloom, otec somnambulistky Milly, noktambulistovi Štěpánovi?</em></span></p>
          <p class="chunk" data-nb-ref-number="563" data-nb-words="23" data-nb-chars="156"><span class="idea" data-nb-ref-number="600" id="idea600" data-nb-words="23" data-nb-chars="156">Aby si&nbsp;ty&nbsp;hodiny od&nbsp;čtvrtka (vlastního) do&nbsp;pátku (normálního) pohověl na&nbsp;improvizovaném lehátku nad kuchyní a&nbsp;hned vedle hostitelovy a&nbsp;hostitelčiny ložnice.</span></p>
          <p class="chunk" data-nb-ref-number="564" data-nb-words="12" data-nb-chars="89"><span class="idea" data-nb-ref-number="601" id="idea601" data-nb-words="12" data-nb-chars="89"><em>Jaké rozmanité výhody by&nbsp;vyplynuly nebo mohly vyplynout z&nbsp;prodloužení takové improvizace?</em></span></p>
          <p class="chunk" data-nb-ref-number="565" data-nb-words="21" data-nb-chars="172"><span class="idea" data-nb-ref-number="602" id="idea602" data-nb-words="21" data-nb-chars="172">Hostovi: střecha nad hlavou a&nbsp;klidný kout ke&nbsp;studiu. Hostiteli: omlazení inteligence, náhradní potěšení. Hostitelce: rozpad posedlosti, získání správné italské výslovnosti.</span></p>
          <p class="chunk" data-nb-ref-number="566" data-nb-words="26" data-nb-chars="172"><span class="idea" data-nb-ref-number="603" id="idea603" data-nb-words="26" data-nb-chars="172"><em>Proč by&nbsp;tyto zatímní eventuality mezi hostem a&nbsp;hostitelkou nemusely překazit trvalou možnost smírného svazku mezi studentem a&nbsp;židovou dcerou (nebo se&nbsp;dát od&nbsp;nich překazit)?</em></span></p>
          <p class="chunk" data-nb-ref-number="567" data-nb-words="12" data-nb-chars="67"><span class="idea" data-nb-ref-number="604" id="idea604" data-nb-words="12" data-nb-chars="67">Protože cesta k&nbsp;dceři vedla skrze matku, cesta k&nbsp;matce skrze dceru.</span></p>
          <p class="chunk" data-nb-ref-number="568" data-nb-words="11" data-nb-chars="93"><span class="idea" data-nb-ref-number="605" id="idea605" data-nb-words="11" data-nb-chars="93"><em>Na jakou nicotnou mnohoslabičnou hostitelovu otázku dal host jednoslabičnou zápornou odpověď?</em></span></p>
          <p class="chunk" data-nb-ref-number="569" data-nb-words="17" data-nb-chars="115"><span class="idea" data-nb-ref-number="606" id="idea606" data-nb-words="17" data-nb-chars="115">Jestli znal nebožku paní Emily Sinicovou, která u&nbsp;nádraží Sydney Parade 14. října 1903 nešťastnou náhodou zahynula.</span></p>
          <p class="chunk" data-nb-ref-number="570" data-nb-words="9" data-nb-chars="56"><span class="idea" data-nb-ref-number="607" id="idea607" data-nb-words="9" data-nb-chars="56"><em>Jaký užuž načatý s&nbsp;tím souvislý výrok hostitel potlačil?</em></span></p>
          <p class="chunk" data-nb-ref-number="571" data-nb-words="23" data-nb-chars="160"><span class="idea" data-nb-ref-number="608" id="idea608" data-nb-words="23" data-nb-chars="160">Výrok, jímž vysvětloval, proč nebyl na&nbsp;pohřbu paní Mary Dedalové, rozené Gouldingové, 26. června 1903, den před výročím úmrtí Rudolpha Blooma (rozeného Virága).</span></p>
          <p class="chunk" data-nb-ref-number="572" data-nb-words="4" data-nb-chars="23"><span class="idea" data-nb-ref-number="609" id="idea609" data-nb-words="4" data-nb-chars="23"><em>Byl návrh azylu přijat?</em></span></p>
          <p class="chunk" data-nb-ref-number="573" data-nb-words="6" data-nb-chars="44"><span class="idea" data-nb-ref-number="610" id="idea610" data-nb-words="6" data-nb-chars="44">Rázně, záhadně, vlídně, vděčně byl odmítnut.</span></p>
          <p class="chunk" data-nb-ref-number="574" data-nb-words="9" data-nb-chars="53"><span class="idea" data-nb-ref-number="611" id="idea611" data-nb-words="9" data-nb-chars="53"><em>K jaké peněžní výměně došlo mezi hostitelem a&nbsp;hostem?</em></span></p>
          <p class="chunk" data-nb-ref-number="575" data-nb-words="18" data-nb-chars="110"><span class="idea" data-nb-ref-number="612" id="idea612" data-nb-words="18" data-nb-chars="110">První vrátil bez úroku druhému částku £ l,7s., 0, slovy jednu libru sedm šilinků, kterou druhý prvnímu svěřil.</span></p>
          <p class="chunk" data-nb-ref-number="576" data-nb-words="14" data-nb-chars="132"><span class="idea" data-nb-ref-number="613" id="idea613" data-nb-words="14" data-nb-chars="132"><em>Jaké protinávrhy byly střídavě předloženy, přijaty, pozměněny, zamítnuty, přeformulovány, znovu přijaty, schváleny, znovu potvrzeny?</em></span></p>
          <p class="chunk" data-nb-ref-number="577" data-nb-words="90" data-nb-chars="621"><span class="idea" data-nb-ref-number="614" id="idea614" data-nb-words="90" data-nb-chars="621">Zahájit předem smluvený kurs italské výuky, místo: bydliště vyučovaného. Zahájit kurs hlasové výuky, místo: bydliště vyučovatelky. Zahájit řadu statických, polostatických a&nbsp;peripatetických intelektuálních rozhovorů, místa: bydliště obou mluvčích (ačli oba mluvčí budou bydlet v&nbsp;jednom místě), hotel a&nbsp;krčma Loď, Dolní Abbey Street č. 6 (majitelé W. a&nbsp;E. Conneryové), Irská národní knihovna, Kildare Street č. 10, Národní porodnice, Holles Street č. 29, 30 a&nbsp;31, veřejný sad, okolí chrámové budovy, křižovatka dvou nebo více silnic, střed přímky mezi jejich bydlišti (ačli oba mluvčí budou bydlet ve&nbsp;dvou různých místech).</span></p>
          <p class="chunk" data-nb-ref-number="578" data-nb-words="9" data-nb-chars="76"><span class="idea" data-nb-ref-number="615" id="idea615" data-nb-words="9" data-nb-chars="76"><em>Co Bloomovi zpochybňovalo uskutečnění těchto navzájem se&nbsp;vylučujících plánů?</em></span></p>
          <p class="chunk" data-nb-ref-number="579" data-nb-words="98" data-nb-chars="633"><span class="idea" data-nb-ref-number="616" id="idea616" data-nb-words="98" data-nb-chars="633">Nenapravitelnost minulosti: jednou na&nbsp;představení cirkusu Alberta Henglera v&nbsp;Rotundě, Rudand Square, Dublin, nějaký strakatý šašek, obdařený intuicí, při pátrání po&nbsp;otcovství vykročil z&nbsp;arény do&nbsp;hlediště až&nbsp;tam, kde seděl sám a&nbsp;sám Bloom, a&nbsp;rozjařeným divákům prohlásil, že&nbsp;on&nbsp;(Bloom) je&nbsp;jeho (šaškův) táta. Nepředvídatelnost budoucnosti: jednou v&nbsp;létě r. 1898 on&nbsp;(Bloom) třemi vroubky označil na&nbsp;rýhovaném okraji florin (2 šilinky) a&nbsp;vydal jej při placení splatného a&nbsp;řádně vyrovnaného dluhu firmě T. a&nbsp;J. Davyové, koloniál, Charlemont Mail, Veliký průplav, aby obíhal po&nbsp;vodách městské měny a&nbsp;třeba oklikou nebo přímo se&nbsp;mu&nbsp;vrátil.</span></p>
          <p class="chunk" data-nb-ref-number="580" data-nb-words="4" data-nb-chars="22"><span class="idea" data-nb-ref-number="617" id="idea617" data-nb-words="4" data-nb-chars="22"><em>Byl šašek Bloomův syn?</em></span></p>
          <p class="chunk" data-nb-ref-number="581" data-nb-words="1" data-nb-chars="3"><span class="idea" data-nb-ref-number="618" id="idea618" data-nb-words="1" data-nb-chars="3">Ne.</span></p>
          <p class="chunk" data-nb-ref-number="582" data-nb-words="4" data-nb-chars="24"><span class="idea" data-nb-ref-number="619" id="idea619" data-nb-words="4" data-nb-chars="24"><em>Vrátil se&nbsp;Bloomův peníz?</em></span></p>
          <p class="chunk" data-nb-ref-number="583" data-nb-words="1" data-nb-chars="6"><span class="idea" data-nb-ref-number="620" id="idea620" data-nb-words="1" data-nb-chars="6">Nikdy.</span></p>
          <p class="chunk" data-nb-ref-number="584" data-nb-words="7" data-nb-chars="40"><span class="idea" data-nb-ref-number="621" id="idea621" data-nb-words="7" data-nb-chars="40"><em>Proč by&nbsp;ho&nbsp;nové zklamání tolik sklíčilo?</em></span></p>
          <p class="chunk" data-nb-ref-number="585" data-nb-words="17" data-nb-chars="141"><span class="idea" data-nb-ref-number="622" id="idea622" data-nb-words="17" data-nb-chars="141">Protože v&nbsp;rozhodném životním okamžiku toužil napravit mnoho společenských podmínek, plynoucích z&nbsp;nerovnosti, lakoty a&nbsp;mezinárodní řevnivosti.</span></p>
          <p class="chunk" data-nb-ref-number="586" data-nb-words="14" data-nb-chars="89"><span class="idea" data-nb-ref-number="623" id="idea623" data-nb-words="14" data-nb-chars="89"><em>To se&nbsp;domníval, že&nbsp;se&nbsp;po&nbsp;odstranění těchto podmínek dá&nbsp;lidský život neskonale zdokonalit?</em></span></p>
          <p class="chunk" data-nb-ref-number="587" data-nb-words="103" data-nb-chars="751"><span class="idea" data-nb-ref-number="624" id="idea624" data-nb-words="103" data-nb-chars="751">Pořád zbývaly druhové podmínky, na&nbsp;rozdíl od&nbsp;lidského zákona dané zákonem přírodním jakožto nedílná součást lidského celku: potřeba hubit při opatřování výživy: lopotnost krajních funkcí jednotlivcova života, muka narození a&nbsp;smrti: jednotvárné měsíčky opičích a&nbsp;(zejména) člověčích samic, které se&nbsp;táhnou od&nbsp;puberty až&nbsp;k&nbsp;přechodu: nevyhnutelné úrazy na&nbsp;moři, v&nbsp;dolech a&nbsp;továrnách: některé bolestné choroby a&nbsp;chirurgické zákroky, jichž si&nbsp;vyžadují, vrozené šílenství a&nbsp;dědičná zločinnost, zhoubné epidemie: katastrofální záplavy, jejichž hrůznost je&nbsp;základem lidské mentality: seismické otřesy, jejichž epicentrum bývá v&nbsp;hustě zalidněných krajích: skutečnost živoucího růstu přes všechny křečovité proměny od&nbsp;útlého věku přes zralý věk k&nbsp;sešlosti věku.</span></p>
          <p class="chunk" data-nb-ref-number="588" data-nb-words="3" data-nb-chars="23"><span class="idea" data-nb-ref-number="625" id="idea625" data-nb-words="3" data-nb-chars="23"><em>Proč zanechal hloubání?</em></span></p>
          <p class="chunk" data-nb-ref-number="589" data-nb-words="19" data-nb-chars="132"><span class="idea" data-nb-ref-number="626" id="idea626" data-nb-words="19" data-nb-chars="132">Protože dosadit za&nbsp;méně přijatelné fenomény, které by&nbsp;se&nbsp;měly odstranit, jiné, přijatelnější fenomény je&nbsp;úkol pro vyšší inteligenci.</span></p>
          <p class="chunk" data-nb-ref-number="590" data-nb-words="5" data-nb-chars="33"><span class="idea" data-nb-ref-number="627" id="idea627" data-nb-words="5" data-nb-chars="33"><em>Sdílel s&nbsp;ním Štěpán malomyslnost?</em></span></p>
          <p class="chunk" data-nb-ref-number="591" data-nb-words="29" data-nb-chars="208"><span class="idea" data-nb-ref-number="628" id="idea628" data-nb-words="29" data-nb-chars="208">Tvrdil o&nbsp;sobě, že&nbsp;něco znamená jako vědomý racionální tvor, postupující sylogismy od&nbsp;známého k&nbsp;neznámému, a&nbsp;jako vědomé reagens mezi mikrokosmem a&nbsp;makrokosmem, nevyhnutelně zbudované nad nejistotou prázdnoty.</span></p>
          <p class="chunk" data-nb-ref-number="592" data-nb-words="4" data-nb-chars="28"><span class="idea" data-nb-ref-number="629" id="idea629" data-nb-words="4" data-nb-chars="28"><em>Pochopil Bloom toto tvrzení?</em></span></p>
          <p class="chunk" data-nb-ref-number="593" data-nb-words="4" data-nb-chars="23"><span class="idea" data-nb-ref-number="630" id="idea630" data-nb-words="4" data-nb-chars="23">Doslova ne. Jen zhruba.</span></p>
          <p class="chunk" data-nb-ref-number="594" data-nb-words="5" data-nb-chars="30"><span class="idea" data-nb-ref-number="631" id="idea631" data-nb-words="5" data-nb-chars="30"><em>Čím se&nbsp;utěšoval v&nbsp;nepochopení?</em></span></p>
          <p class="chunk" data-nb-ref-number="595" data-nb-words="15" data-nb-chars="95"><span class="idea" data-nb-ref-number="632" id="idea632" data-nb-words="15" data-nb-chars="95">Že&nbsp;jako řádný občan bez klíčů rázně postupoval přes nejistotu prázdnoty od&nbsp;neznámého k&nbsp;známému.</span></p>
          <p class="chunk" data-nb-ref-number="596" data-nb-words="17" data-nb-chars="109"><span class="idea" data-nb-ref-number="633" id="idea633" data-nb-words="17" data-nb-chars="109"><em>V jakém hodnostním pořadí, s&nbsp;jakým příslušným obřadem se&nbsp;provedl exodus z&nbsp;domu služebnosti na&nbsp;poušť příbytku?</em></span></p>
          <p class="chunk" data-nb-ref-number="597" data-nb-words="13" data-nb-chars="83"><span class="idea" data-nb-ref-number="634" id="idea634" data-nb-words="5" data-nb-chars="32">Rozsvícenou svíci na&nbsp;svícnu nesl<br></span>
            <span class="idea" data-nb-ref-number="635" id="idea635" data-nb-words="1" data-nb-chars="6">BLOOM.<br></span>
            <span class="idea" data-nb-ref-number="636" id="idea636" data-nb-words="6" data-nb-chars="38">Jáhenský klobouk na&nbsp;jasanové holi nesl<br></span>
            <span class="idea" data-nb-ref-number="637" id="idea637" data-nb-words="1" data-nb-chars="7">ŠTĚPÁN.</span>
          </p>
          <p class="chunk" data-nb-ref-number="598" data-nb-words="7" data-nb-chars="54"><span class="idea" data-nb-ref-number="638" id="idea638" data-nb-words="7" data-nb-chars="54"><em>S jakou intonací <em>secreto</em><a href="./resources/undefined">[319]</a> kterého pamětního žalmu?</em></span></p>
          <p class="chunk" data-nb-ref-number="599" data-nb-words="14" data-nb-chars="91"><span class="idea" data-nb-ref-number="639" id="idea639" data-nb-words="14" data-nb-chars="91">Žalm 113., <em>modus peregrinus: In&nbsp;exitu Israel de&nbsp;Egypto: domus Jacob de&nbsp;populo barbaro.<em></em>[320]</em><a href="./resources/undefined"></a></span></p>
          <p class="chunk" data-nb-ref-number="600" data-nb-words="6" data-nb-chars="35"><span class="idea" data-nb-ref-number="640" id="idea640" data-nb-words="6" data-nb-chars="35"><em>Co učinil každý u&nbsp;výstupních dveří?</em></span></p>
          <p class="chunk" data-nb-ref-number="601" data-nb-words="11" data-nb-chars="65"><span class="idea" data-nb-ref-number="641" id="idea641" data-nb-words="11" data-nb-chars="65">Bloom postavil svícen na&nbsp;zem. Štěpán si&nbsp;nasadil klobouk na&nbsp;hlavu.</span></p>
          <p class="chunk" data-nb-ref-number="602" data-nb-words="7" data-nb-chars="54"><span class="idea" data-nb-ref-number="642" id="idea642" data-nb-words="7" data-nb-chars="54"><em>Kterému stvoření byly výstupní dveře dveřmi vstupními?</em></span></p>
          <p class="chunk" data-nb-ref-number="603" data-nb-words="1" data-nb-chars="6"><span class="idea" data-nb-ref-number="643" id="idea643" data-nb-words="1" data-nb-chars="6">Kočce.</span></p>
          <p class="chunk" data-nb-ref-number="604" data-nb-words="23" data-nb-chars="155"><span class="idea" data-nb-ref-number="644" id="idea644" data-nb-words="23" data-nb-chars="155"><em>Jaká podívaná se&nbsp;jim naskytla, když, prošedše síňkou vzadu, se&nbsp;nejprve hostitel, potom host, mlčky, dvojnásob tmaví ze&nbsp;tmy vynořili do&nbsp;zahradního pološera?</em></span></p>
          <p class="chunk" data-nb-ref-number="605" data-nb-words="8" data-nb-chars="59"><span class="idea" data-nb-ref-number="645" id="idea645" data-nb-words="8" data-nb-chars="59">Nebesky hvězdný strom obsypaný vlhkým, nočně modrým ovocem.</span></p>
          <p class="chunk" data-nb-ref-number="606" data-nb-words="10" data-nb-chars="82"><span class="idea" data-nb-ref-number="646" id="idea646" data-nb-words="10" data-nb-chars="82"><em>S jakými průvodními úvahami ukazoval Bloom svému společníkovi rozmanitá souhvězdí?</em></span></p>
          <p class="chunk" data-nb-ref-number="607" data-nb-words="147" data-nb-chars="954"><span class="idea" data-nb-ref-number="647" id="idea647" data-nb-words="147" data-nb-chars="954">S&nbsp;úvahami o&nbsp;stále mohutnější evoluci: o&nbsp;tom, jak se&nbsp;měsíc, na&nbsp;začátku lunace neviditelný, blíži k&nbsp;perihéliu: o&nbsp;nesmírné mlékovitě jiskřivé nezhuštěné mléčné dráze, kterou by&nbsp;pozorovatel, umístěný na&nbsp;dolním konci válcovité kolmé šachty, hluboké 500 stop, vyhloubené od&nbsp;povrchu ke&nbsp;středu země, ve&nbsp;dne rozeznal: o&nbsp;Síriovi (alfa v&nbsp;Canis Major) vzdáleném 10 světelných let (57 000 000 000 000 mil), o&nbsp;objemu 900krát větším než naše planeta: o&nbsp;Arcturu: o&nbsp;rovnodennostní precesi: o&nbsp;Orionu a&nbsp;jeho pásu a&nbsp;šestinásobném slunci theta a&nbsp;mlhovině, do&nbsp;níž by&nbsp;se&nbsp;vešlo 100 našich slunečních soustav: o&nbsp;hvězdách zmírajících a&nbsp;rodících se&nbsp;nových, jako třeba Nova z&nbsp;r. 1901: o&nbsp;naší soustavě střemhlav pádící do&nbsp;souhvězdí Herkula: o&nbsp;paralaxe neboli paralaktické úchylce takzvaných stálic, které se&nbsp;ve&nbsp;skutečnosti od&nbsp;nezměrně vzdálených eonů pohybují k&nbsp;nesmírně vzdáleným budoucnostem, proti nimž sedmdesáte let, vyměřených lidskému životu, tvoří vsuvku nekonečně kratičkou.</span></p>
          <p class="chunk" data-nb-ref-number="608" data-nb-words="9" data-nb-chars="55"><span class="idea" data-nb-ref-number="648" id="idea648" data-nb-words="9" data-nb-chars="55"><em>Vyskytly se&nbsp;opačné úvahy o&nbsp;stále méně mohutné involuci?</em></span></p>
          <p class="chunk" data-nb-ref-number="609" data-nb-words="109" data-nb-chars="805"><span class="idea" data-nb-ref-number="649" id="idea649" data-nb-words="109" data-nb-chars="805">O&nbsp;eonech geologických období, zaznamenaných v&nbsp;zemských zvrstveních, o&nbsp;myriádách drobounkých entomologických organických bytostí, skrytých v&nbsp;dutinách země pod odvalitelnými kameny, v&nbsp;úlech i&nbsp;mohylách, o&nbsp;mikrobech, miazmatech, baktériích, bacilech, spermatozoích: o&nbsp;nezměrných trilionech biliónů miliónů nepostřehnutelných molekul, molekulární soudržností obsažených v&nbsp;špendlíčkové hlavičce: o&nbsp;vesmíru lidského séra, jako hvězdami posetého červenými a&nbsp;bílými tělísky, kteréž jsou samy vesmíry prázdných prostorů posetých dalšími tělísky, z&nbsp;nichž každé nepřetržitě je&nbsp;vesmírem složných tělísek, z&nbsp;nichž každé je&nbsp;dělitelné na&nbsp;díly dále dělitelných složných tělísek, přičemž dělenců i&nbsp;dělitelů, aniž se&nbsp;vlastně dělí, stále ubývá, až&nbsp;nakonec, když se&nbsp;v&nbsp;tom dál a&nbsp;dále pokračuje, nikdy se&nbsp;nikde k&nbsp;ničemu nedojde.</span></p>
          <p class="chunk" data-nb-ref-number="610" data-nb-words="7" data-nb-chars="54"><span class="idea" data-nb-ref-number="650" id="idea650" data-nb-words="7" data-nb-chars="54"><em>Proč nezpracoval tyto výpočty do&nbsp;přesnějších výsledků?</em></span></p>
          <p class="chunk" data-nb-ref-number="611" data-nb-words="93" data-nb-chars="647"><span class="idea" data-nb-ref-number="651" id="idea651" data-nb-words="93" data-nb-chars="647">Protože když se&nbsp;několik let před r. 1886 obíral problémem kvadratury kruhu, dověděl se, že&nbsp;nějaké poměrně přesně vypočítané číslo, např. devátá mocnina deváté mocniny devíti, je&nbsp;tak veliké a&nbsp;o&nbsp;tolika místech, že&nbsp;po&nbsp;vypočtení výsledku by&nbsp;bylo třeba na&nbsp;33 hustě potištěných svazků po&nbsp;1000 stranách zrekvírovat bezpočet tiskařských knih a&nbsp;rysů, aby se&nbsp;do&nbsp;nich v&nbsp;úplnosti vešla vytištěná celá čísla, desítky, stovky, tisíce, desetitisíce, statisíce, milióny, desetimilióny, stamilióny, bilióny, neboť jádro každé mlhoviny každé číslice každé řady obsahuje zhuštěně potenciální povýšení na&nbsp;nejkrajnější kinetická vypracování kterékoliv z&nbsp;jejích mocnin.</span></p>
          <p class="chunk" data-nb-ref-number="612" data-nb-words="23" data-nb-chars="179"><span class="idea" data-nb-ref-number="652" id="idea652" data-nb-words="23" data-nb-chars="179"><em>Problém obyvatelnosti planet a&nbsp;jejich oběžnic plemenem zvláštního druhu a&nbsp;možnost společenského a&nbsp;mravního vykoupení zmíněného plemene nějakým vykupitelem se&nbsp;mu&nbsp;zdál řešitelnější?</em></span></p>
          <p class="chunk" data-nb-ref-number="613" data-nb-words="114" data-nb-chars="821"><span class="idea" data-nb-ref-number="653" id="idea653" data-nb-words="114" data-nb-chars="821">Jevil obtížnost jiného řádu. U&nbsp;vědomí, že&nbsp;lidský organismus, normálně snášející atmosférický tlak 19 tun, pozdvižený v&nbsp;zemské atmosféře do&nbsp;značné výše, jakmile se&nbsp;blíží rozmezí mezi troposférou a&nbsp;stratosférou, s&nbsp;aritmeticky stoupající prudkostí trpí krvácením z&nbsp;nosu, ztíženým dýcháním a&nbsp;závratí, vymyslel na&nbsp;řešení tohoto problému pracovní hypotézu, jejíž nemožnost nelze dokázat, že&nbsp;totiž v&nbsp;dostatečných nebo rovnocenných podmínkách na&nbsp;Marsu, Merkurovi, Venuši, Jupiterovi, Neptunu nebo Uranu může plémě přizpůsobivějších a&nbsp;tělesně jinak ustrojených bytostí obstát, ač&nbsp;takové apogejské, v&nbsp;odchylných podmínkách stvořené lidské bytosti, se&nbsp;zřetelnými odlišnostmi, vyplývajícími z&nbsp;celkové i&nbsp;vzájemné podobnosti, podle všeho budou i&nbsp;tam jako tady nezvratně lnout k&nbsp;marnostem, marnostem nad marnosti a&nbsp;všemu, co&nbsp;je&nbsp;marnost.</span></p>
          <p class="chunk" data-nb-ref-number="614" data-nb-words="5" data-nb-chars="31"><span class="idea" data-nb-ref-number="654" id="idea654" data-nb-words="5" data-nb-chars="31"><em>A co&nbsp;problém možného vykoupení?</em></span></p>
          <p class="chunk" data-nb-ref-number="615" data-nb-words="5" data-nb-chars="41"><span class="idea" data-nb-ref-number="655" id="idea655" data-nb-words="5" data-nb-chars="41">Dolejší premisa dokázala premisu hořejší.</span></p>
          <p class="chunk" data-nb-ref-number="616" data-nb-words="7" data-nb-chars="49"><span class="idea" data-nb-ref-number="656" id="idea656" data-nb-words="7" data-nb-chars="49"><em>Jaké rozmanité rysy souhvězdí byly pak probírány?</em></span></p>
          <p class="chunk" data-nb-ref-number="617" data-nb-words="271" data-nb-chars="1919"><span class="idea" data-nb-ref-number="657" id="idea657" data-nb-words="271" data-nb-chars="1919">Rozmanité barvy prozrazující rozmanitý stupeň životnosti (bílá, žlutá, karmínová, nachová, rumělková): jejich stupeň zářivosti: jejich oku patrná velikost až&nbsp;po&nbsp;sedmý stupeň včetně: jejich poloha: Velký medvěd: Walsinghamova cesta: Davidův vůz: Saturnovy prstence: do&nbsp;sluncí zhuštěné spirální mlhoviny: na&nbsp;sobě závislé kolotání dvojsluncí: na&nbsp;sobě nezávislé objevy Galilea, Simona Maria, Piazziho, Le&nbsp;Verriera, Herschela, Galia: Bodeova a&nbsp;Keplerova zkusná systematizace čtverců vzdálenosti a&nbsp;kubíků oběžné doby: téměř nekonečná stlačitelnost vlasatic a&nbsp;jejich mohutné eliptické výstupní a&nbsp;znovuvstupní dráhy od&nbsp;přísluní k&nbsp;odsluní: původ meteoritů: libyjské povodně na&nbsp;Marsu někdy v&nbsp;době narození mladšího pozorovatele hvězd: roční výskyt meteorických lijáků v&nbsp;době kolem svátku sv. Vavřince (mučedníka, 10. srpna): měsíční výskyt takzvaného nového měsíce se&nbsp;starým v&nbsp;náručí: domnělý vliv nebeských těles na&nbsp;lidské tělo: objevení nadmíru zářivé hvězdy (1. velikosti), nápadně patrné ve&nbsp;dne i&nbsp;v&nbsp;noci (nové světelné slunce, vzniklé srážkou a&nbsp;žhavým splynutím dvou nesvítivých bývalých sluncí) v&nbsp;době narození Williama Shakespeara nad deltou v&nbsp;ležatém nezapadajícím souhvězdí Kassiopeie, a&nbsp;hvězdy (2. velikosti) podobného původu, leč menší zářivosti, která se&nbsp;objevila v&nbsp;souhvězdí Corona Septentrionalis a&nbsp;zase zmizela v&nbsp;době narození Leopolda Blooma, a&nbsp;jiných hvězd (domněle) podobného původu, které se&nbsp;(skutečně nebo domněle) objevily a&nbsp;zase zmizely v&nbsp;souhvězdí Andromedy v&nbsp;době narození Štěpána Dedala a&nbsp;v&nbsp;souhvězdí Auriga několik let po&nbsp;narození a&nbsp;smrti Rudolpha Blooma ml. a&nbsp;v&nbsp;jiných souhvězdích několik let před narozením nebo po&nbsp;něm a&nbsp;před smrtí nebo po&nbsp;ní&nbsp;jiných osob: průvodní fenomény zatmění jak slunce, tak měsíce, od&nbsp;zastření po&nbsp;vynoření, opad větru, posun stínu, zamlklost opeřenců, výskyt nočních nebo soumračných živočichů, utkvělost podsvětního světla, ztemnělost pozemských vod, sinalost lidských bytostí.</span></p>
          <p class="chunk" data-nb-ref-number="618" data-nb-words="11" data-nb-chars="72"><span class="idea" data-nb-ref-number="658" id="idea658" data-nb-words="11" data-nb-chars="72"><em>Jeho (Bloomův) logický závěr po&nbsp;zvážení věci a&nbsp;připuštění možného omylu?</em></span></p>
          <p class="chunk" data-nb-ref-number="619" data-nb-words="61" data-nb-chars="449"><span class="idea" data-nb-ref-number="659" id="idea659" data-nb-words="61" data-nb-chars="449">Že&nbsp;to&nbsp;není nebestrom ani nebesluj ani nebezvěr ani nebemuž. Že&nbsp;je&nbsp;to&nbsp;Utopie, neboť nějakou metodu od&nbsp;známého k&nbsp;neznámému neznáme: nekonečnost stejně přeměnitelná v&nbsp;konečnost domnělým pravděpodobným přiřazením jednoho nebo více těles téže, stejně jako různé velikosti: hybnost iluzorních forem znehybnělých v&nbsp;prostoru, znovuzhybnělých v&nbsp;povětří: minulost, která jako přítomnost přestala existovat, ještě než budoucí diváci započali nynější existenci.</span></p>
          <p class="chunk" data-nb-ref-number="620" data-nb-words="8" data-nb-chars="53"><span class="idea" data-nb-ref-number="660" id="idea660" data-nb-words="8" data-nb-chars="53"><em>Byl víc přesvědčen o&nbsp;estetické hodnotě této podívané?</em></span></p>
          <p class="chunk" data-nb-ref-number="621" data-nb-words="24" data-nb-chars="176"><span class="idea" data-nb-ref-number="661" id="idea661" data-nb-words="24" data-nb-chars="176">Nesporně díky tomu, že&nbsp;se&nbsp;básníci, buď zaníceni vroucí oddanností, nebo sklíčeni oslyšením, tolikrát dovolávali žhavého soucitu souhvězdí nebo zas chladu trabanta naší planety.</span></p>
          <p class="chunk" data-nb-ref-number="622" data-nb-words="12" data-nb-chars="75"><span class="idea" data-nb-ref-number="662" id="idea662" data-nb-words="12" data-nb-chars="75"><em>Měl tedy za&nbsp;článek víry teorii o&nbsp;astrologickém vlivu na&nbsp;podměsíční pohromy?</em></span></p>
          <p class="chunk" data-nb-ref-number="623" data-nb-words="32" data-nb-chars="211"><span class="idea" data-nb-ref-number="663" id="idea663" data-nb-words="32" data-nb-chars="211">Jak se&nbsp;mu&nbsp;zdálo, lze ji&nbsp;stejně dokázat jako vyvrátit, a&nbsp;názvosloví na&nbsp;selenografických mapách padá na&nbsp;vrub ověřitelné intuici stejně jako nesprávné analogii: jezero snů, moře dešťů, zátoka rosy, oceán plodnosti.</span></p>
          <p class="chunk" data-nb-ref-number="624" data-nb-words="10" data-nb-chars="62"><span class="idea" data-nb-ref-number="664" id="idea664" data-nb-words="10" data-nb-chars="62"><em>Jaké zvláštní příbuzenstvo podle něho trvá mezi lunou a&nbsp;ženou?</em></span></p>
          <p class="chunk" data-nb-ref-number="625" data-nb-words="103" data-nb-chars="750"><span class="idea" data-nb-ref-number="665" id="idea665" data-nb-words="103" data-nb-chars="750">Její starobylost, jak předchází a&nbsp;přežívá telurická pokolení: její noční vladařství: její trabantská závislost: její odražená zářivost: její stálost ve&nbsp;všech fázích: její vstávání i&nbsp;uléhání v&nbsp;určenou dobu, její narůstání i&nbsp;ubývání: její schválná neproměnnost vzhledu: její neurčitá odpovídka na&nbsp;netvrdivý dotaz: její moc nad přílivem a&nbsp;odlivem vodstva: její schopnost čarovat, deptat, dařit krásou, dohánět k&nbsp;šílenství, poštvávat a&nbsp;napomáhat k&nbsp;zločinu: její poklidná nevyzpytatelnost tváře: děsivost její samovládné neúprosné oslnivé blízkosti: její předzvěsti bouře a&nbsp;tišiny: dráždivost její záře, dráhy i&nbsp;přítomnosti: varovnost jejích kráterů, jejích vyprahlých moří, jejího mlčení: její záření, když je&nbsp;viditelná, její vábení, když je&nbsp;neviditelná.</span></p>
          <p class="chunk" data-nb-ref-number="626" data-nb-words="11" data-nb-chars="73"><span class="idea" data-nb-ref-number="666" id="idea666" data-nb-words="11" data-nb-chars="73"><em>Jaký viditelný světelný signál upoutal Bloomův pohled a&nbsp;ten zas Štěpánův?</em></span></p>
          <p class="chunk" data-nb-ref-number="627" data-nb-words="32" data-nb-chars="211"><span class="idea" data-nb-ref-number="667" id="idea667" data-nb-words="32" data-nb-chars="211">Vzadu v&nbsp;prvním patře u&nbsp;něho (Blooma) světlo parafínové lampy s&nbsp;šikmým stínidlem promítnuté na&nbsp;plátno rolety, kterou dodal Frank O’Hara, výroba rolet, záclonových tyčí a&nbsp;shrnovacích žaluzií, Aungier Street č. 16.</span></p>
          <p class="chunk" data-nb-ref-number="628" data-nb-words="15" data-nb-chars="122"><span class="idea" data-nb-ref-number="668" id="idea668" data-nb-words="15" data-nb-chars="122"><em>Jak objasnil záhadu neviditelné osoby, své ženy Marion (Molly) Bloomové, prozrazené viditelným světelným signálem, lampou?</em></span></p>
          <p class="chunk" data-nb-ref-number="629" data-nb-words="14" data-nb-chars="112"><span class="idea" data-nb-ref-number="669" id="idea669" data-nb-words="14" data-nb-chars="112">Nepřímými i&nbsp;přímými slovními narážkami i&nbsp;nápověďmi: tlumeným ošálením i&nbsp;obdivem: líčením: zadrhováním: náznakem.</span></p>
          <p class="chunk" data-nb-ref-number="630" data-nb-words="3" data-nb-chars="16"><span class="idea" data-nb-ref-number="670" id="idea670" data-nb-words="3" data-nb-chars="16"><em>Oba tedy mlčeli?</em></span></p>
          <p class="chunk" data-nb-ref-number="631" data-nb-words="13" data-nb-chars="94"><span class="idea" data-nb-ref-number="671" id="idea671" data-nb-words="13" data-nb-chars="94">Mlčeli a&nbsp;ve&nbsp;vzájemném tělesném zrcadle svých jehonejeho spolutváří rozjímali jeden nad druhým.</span></p>
          <p class="chunk" data-nb-ref-number="632" data-nb-words="4" data-nb-chars="22"><span class="idea" data-nb-ref-number="672" id="idea672" data-nb-words="4" data-nb-chars="22"><em>To pořád nic nedělali?</em></span></p>
          <p class="chunk" data-nb-ref-number="633" data-nb-words="37" data-nb-chars="274"><span class="idea" data-nb-ref-number="673" id="idea673" data-nb-words="37" data-nb-chars="274">Na&nbsp;Štěpánovu nápověď a&nbsp;Bloomovu pobídku oba, napřed Štěpán, potom Bloom se&nbsp;v&nbsp;pološeru bok po&nbsp;boku vymočili, močící ústrojí obmykající dlaní přece druhým zneviditelněné, pohled, napřed Bloomův, potom Štěpánův zdvižený k&nbsp;stříkajícímu světélkujícímu i&nbsp;polosvětélkujícímu stínu.</span></p>
          <p class="chunk" data-nb-ref-number="634" data-nb-words="1" data-nb-chars="8"><span class="idea" data-nb-ref-number="674" id="idea674" data-nb-words="1" data-nb-chars="8"><em>Podobně?</em></span></p>
          <p class="chunk" data-nb-ref-number="635" data-nb-words="58" data-nb-chars="411"><span class="idea" data-nb-ref-number="675" id="idea675" data-nb-words="58" data-nb-chars="411">Trajektorie jejich následného, potom současného močení si&nbsp;byly nepodobné: u&nbsp;Blooma delší, ne&nbsp;tak tryskavá, v&nbsp;zkomolené podobě dvojklanného předposledního písmene v&nbsp;abecedě, v&nbsp;posledním ročníku střední školy (r. 1880) proti celé soutěživé síle ústavu, 210 žáků, dosahoval největší výšky: u&nbsp;Štěpána vyšší, syčivější, v&nbsp;posledních hodinách včerejšího dne si&nbsp;totiž močopudnými nápoji zesílil nutkavý tlak v&nbsp;měchýři.</span></p>
          <p class="chunk" data-nb-ref-number="636" data-nb-words="15" data-nb-chars="115"><span class="idea" data-nb-ref-number="676" id="idea676" data-nb-words="15" data-nb-chars="115"><em>Jaké různé problémy týkající se&nbsp;neviditelného slyšitelného kolaterálního ústrojí přicházely každému z&nbsp;nich na&nbsp;mysl?</em></span></p>
          <p class="chunk" data-nb-ref-number="637" data-nb-words="60" data-nb-chars="493"><span class="idea" data-nb-ref-number="677" id="idea677" data-nb-words="60" data-nb-chars="493">Bloomovi: problém dráždivosti, zduřivosti, topořivosti, reaktivnosti, velikosti, hygieničnosti, chlupatosti. Štěpánovi: problém kněžské celistvosti obřezaného Ježíše (1. ledna, zasvěcený svátek, povinnost obcovat mši a&nbsp;bez nutné potřeby nekonat služebnou práci) a&nbsp;problém, zdali božské předkožce, tělesnému snubnímu prstenu svaté římské všeobecné apoštolské církve, uchovávanému v&nbsp;Kalkatě, náleží prostá hyperdulie, nebo latrie čtvrtého stupně, jaká se&nbsp;vzdává božským odstřižkům vlasů a&nbsp;nehtů.</span></p>
          <p class="chunk" data-nb-ref-number="638" data-nb-words="6" data-nb-chars="42"><span class="idea" data-nb-ref-number="678" id="idea678" data-nb-words="6" data-nb-chars="42"><em>Jaké nebeské znamení oba zároveň zahlédli?</em></span></p>
          <p class="chunk" data-nb-ref-number="639" data-nb-words="24" data-nb-chars="142"><span class="idea" data-nb-ref-number="679" id="idea679" data-nb-words="24" data-nb-chars="142">Hvězdu, jak se&nbsp;nad obzorem zřejmě velkou rychlostí řítí po&nbsp;obloze od&nbsp;Vegy v&nbsp;Lyře za&nbsp;hvězdokupou Kadeře Bereničiny k&nbsp;znamení Lva ve&nbsp;zvířetníku.</span></p>
          <p class="chunk" data-nb-ref-number="640" data-nb-words="6" data-nb-chars="56"><span class="idea" data-nb-ref-number="680" id="idea680" data-nb-words="6" data-nb-chars="56"><em>Jak vypustil dostředivý zůstalec odstředivého vzdálence?</em></span></p>
          <p class="chunk" data-nb-ref-number="641" data-nb-words="37" data-nb-chars="239"><span class="idea" data-nb-ref-number="681" id="idea681" data-nb-words="37" data-nb-chars="239">Vsunul dřík zrezavělého klíče do&nbsp;díry viklavé petličky, přitlačil klíčové očko a&nbsp;zakroutil ozubím zprava doleva, až&nbsp;vypáčil zástrčku ze&nbsp;skobky, zchátralou, rozviklanou brankou trhl k&nbsp;sobě a&nbsp;tak zjednal otvor pro volný výstup i&nbsp;volný vstup.</span></p>
          <p class="chunk" data-nb-ref-number="642" data-nb-words="5" data-nb-chars="28"><span class="idea" data-nb-ref-number="682" id="idea682" data-nb-words="5" data-nb-chars="28"><em>Jak se&nbsp;při rozchodu loučili?</em></span></p>
          <p class="chunk" data-nb-ref-number="643" data-nb-words="26" data-nb-chars="163"><span class="idea" data-nb-ref-number="683" id="idea683" data-nb-words="26" data-nb-chars="163">Z&nbsp;opačné strany prahu stáli zpříma u&nbsp;jedněch dveří, jejich rozžehnávající se&nbsp;paže se&nbsp;všelijak dotýkaly a&nbsp;tvořily všelijaký úhel menší než součet dvou pravých úhlů.</span></p>
          <p class="chunk" data-nb-ref-number="644" data-nb-words="16" data-nb-chars="113"><span class="idea" data-nb-ref-number="684" id="idea684" data-nb-words="16" data-nb-chars="113"><em>Jaký zvuk doprovázel spojení jejich dotýkavých paží a&nbsp;rozpojení dlaní u&nbsp;jednoho dostředivé, u&nbsp;druhého odstředivé?</em></span></p>
          <p class="chunk" data-nb-ref-number="645" data-nb-words="8" data-nb-chars="53"><span class="idea" data-nb-ref-number="685" id="idea685" data-nb-words="8" data-nb-chars="53">Odbíjení noční hodiny, vyzváněné na&nbsp;kostele sv. Jiří.</span></p>
          <p class="chunk" data-nb-ref-number="646" data-nb-words="9" data-nb-chars="57"><span class="idea" data-nb-ref-number="686" id="idea686" data-nb-words="9" data-nb-chars="57"><em>Jaké ozvěny tohoto odbíjení oba a&nbsp;každý zvlášť zaslechli?</em></span></p>
          <p class="chunk" data-nb-ref-number="647" data-nb-words="1" data-nb-chars="7"><span class="idea" data-nb-ref-number="687" id="idea687" data-nb-words="1" data-nb-chars="7">Štěpán:</span></p>
          <p class="chunk" data-nb-ref-number="648" data-nb-words="9" data-nb-chars="78"><em><span class="idea" data-nb-ref-number="688" id="idea688" data-nb-words="4" data-nb-chars="37">Liliata rutilantium. Turma circumdet.<br></span>
<span class="idea" data-nb-ref-number="689" id="idea689" data-nb-words="5" data-nb-chars="41">Jubilantium te&nbsp;virginum. Chorus excipiat.</span></em></p>
          <p class="chunk" data-nb-ref-number="649" data-nb-words="1" data-nb-chars="6"><span class="idea" data-nb-ref-number="690" id="idea690" data-nb-words="1" data-nb-chars="6">Bloom:</span></p>
          <p class="chunk" data-nb-ref-number="650" data-nb-words="4" data-nb-chars="30"><em><span class="idea" data-nb-ref-number="691" id="idea691" data-nb-words="2" data-nb-chars="15">Bimbam! Bimbam!<br></span>
<span class="idea" data-nb-ref-number="692" id="idea692" data-nb-words="2" data-nb-chars="15">Bimbam! Bimbam!</span></em></p>
          <p class="chunk" data-nb-ref-number="651" data-nb-words="23" data-nb-chars="143"><span class="idea" data-nb-ref-number="693" id="idea693" data-nb-words="23" data-nb-chars="143"><em>Kde byli jednotliví členové společnosti, která ten den s&nbsp;Bloomem na&nbsp;povel onoho hlaholu putovala od&nbsp;jihu ze&nbsp;Sandymountu na&nbsp;sever do&nbsp;Glasnevinu?</em></span></p>
          <p class="chunk" data-nb-ref-number="652" data-nb-words="41" data-nb-chars="264"><span class="idea" data-nb-ref-number="694" id="idea694" data-nb-words="41" data-nb-chars="264">Martin Cunningham (v posteli), Jack Power (v posteli), Šimon Dedalus (v posteli), Tom Kernan (v posteli), Ned Lambert (v posteli), Joe Hynes (v posteli), John Henry Menton (v posteli), Bernard Corrigan (v posteli), Patsy Dignam (v posteli), Paddy Dignam (v hrobě).</span></p>
          <p class="chunk" data-nb-ref-number="653" data-nb-words="7" data-nb-chars="34"><span class="idea" data-nb-ref-number="695" id="idea695" data-nb-words="7" data-nb-chars="34"><em>Co slyšel Bloom, když se&nbsp;octl sám?</em></span></p>
          <p class="chunk" data-nb-ref-number="654" data-nb-words="14" data-nb-chars="100"><span class="idea" data-nb-ref-number="696" id="idea696" data-nb-words="14" data-nb-chars="100">Dvojitý cvakot vzdalujících se&nbsp;kročejů na&nbsp;nebesorodé zemi, dvojitý bzukot drnkačky v&nbsp;ozvučné uličce.</span></p>
          <p class="chunk" data-nb-ref-number="655" data-nb-words="7" data-nb-chars="37"><span class="idea" data-nb-ref-number="697" id="idea697" data-nb-words="7" data-nb-chars="37"><em>Co pociťoval Bloom, když se&nbsp;octl sám?</em></span></p>
          <p class="chunk" data-nb-ref-number="656" data-nb-words="19" data-nb-chars="146"><span class="idea" data-nb-ref-number="698" id="idea698" data-nb-words="19" data-nb-chars="146">Chladný mezihvězdný prostor, tisíce stupňů pod bodem mrazu neboli nultého stupně Fahrenheitu, Celsia a&nbsp;Réaumura: počáteční zvěsti blízkého úsvitu.</span></p>
          <p class="chunk" data-nb-ref-number="657" data-nb-words="13" data-nb-chars="72"><span class="idea" data-nb-ref-number="699" id="idea699" data-nb-words="13" data-nb-chars="72"><em>Na co&nbsp;si&nbsp;vzpomněl při vyprávění a&nbsp;stisku ruky a&nbsp;kročejích a&nbsp;pustochladu?</em></span></p>
          <p class="chunk" data-nb-ref-number="658" data-nb-words="48" data-nb-chars="360"><span class="idea" data-nb-ref-number="700" id="idea700" data-nb-words="48" data-nb-chars="360">Na&nbsp;druhy různě a&nbsp;na&nbsp;různých místech zesnulé: na&nbsp;Percyho Apjohna (padl v&nbsp;boji, řeka Modder), na&nbsp;Philipa Gilligana (souchotě, nemocnice v&nbsp;Jervis Street), Matthewa F. Kana (utonul, Dublinský záliv), Philipa Moisela (hnisavý zánět ledvinové pánve, Heytesbury Street), Michaela Harta (souchotě, nemocnice Mater Misericordiae), Patrika Dignama (mrtvice, Sandymount).</span></p>
          <p class="chunk" data-nb-ref-number="659" data-nb-words="8" data-nb-chars="47"><span class="idea" data-nb-ref-number="701" id="idea701" data-nb-words="8" data-nb-chars="47"><em>Jaká čáka na&nbsp;jaké fenomény ho&nbsp;ponoukala zůstat?</em></span></p>
          <p class="chunk" data-nb-ref-number="660" data-nb-words="10" data-nb-chars="83"><span class="idea" data-nb-ref-number="702" id="idea702" data-nb-words="10" data-nb-chars="83">Zmizení tří posledních hvězd, zákmit rozbřesku, objevení nového slunečního kotouče.</span></p>
          <p class="chunk" data-nb-ref-number="661" data-nb-words="5" data-nb-chars="33"><span class="idea" data-nb-ref-number="703" id="idea703" data-nb-words="5" data-nb-chars="33"><em>Pozoroval už&nbsp;někdy tyto fenomény?</em></span></p>
          <p class="chunk" data-nb-ref-number="662" data-nb-words="28" data-nb-chars="163"><span class="idea" data-nb-ref-number="704" id="idea704" data-nb-words="28" data-nb-chars="163">Jednou v&nbsp;r. 1887, když se&nbsp;u&nbsp;Luka Doyla v&nbsp;Kimmage protáhly šarády, usazen na&nbsp;zídce, zrak obrácený ve&nbsp;směru Mizrach, východ, trpělivě čekal na&nbsp;ten denodenní fenomén.</span></p>
          <p class="chunk" data-nb-ref-number="663" data-nb-words="4" data-nb-chars="35"><span class="idea" data-nb-ref-number="705" id="idea705" data-nb-words="4" data-nb-chars="35"><em>Pamatoval si&nbsp;počáteční parafenomén?</em></span></p>
          <p class="chunk" data-nb-ref-number="664" data-nb-words="29" data-nb-chars="234"><span class="idea" data-nb-ref-number="706" id="idea706" data-nb-words="29" data-nb-chars="234">Břitčejší vzduch, v&nbsp;dálce jitřní kohout, porůznu církevní zvony, ptačí hudba, ojedinělé kročeje časného chodce, viditelný rozliv světla neviditelného světelného tělesa, první zlatavé tykadlo zmrtvýchvstalého slunce nizounko na&nbsp;obzoru.</span></p>
          <p class="chunk" data-nb-ref-number="665" data-nb-words="2" data-nb-chars="11"><span class="idea" data-nb-ref-number="707" id="idea707" data-nb-words="2" data-nb-chars="11"><em>Zůstal tam?</em></span></p>
          <p class="chunk" data-nb-ref-number="666" data-nb-words="36" data-nb-chars="246"><span class="idea" data-nb-ref-number="708" id="idea708" data-nb-words="36" data-nb-chars="246">Hluboce se&nbsp;nadechnuv, zamířil zpátky, znovu prošel zahradou, znovu vstoupil do&nbsp;síňky, znovu zavřel dveře. Krátce vydechnuv, znovu popadl svíci, znovu vystoupil po&nbsp;schodech, znovu došel ke&nbsp;dveřím průčelního pokoje v&nbsp;předsíni a&nbsp;znovu vešel dovnitř.</span></p>
          <p class="chunk" data-nb-ref-number="667" data-nb-words="6" data-nb-chars="36"><span class="idea" data-nb-ref-number="709" id="idea709" data-nb-words="6" data-nb-chars="36"><em>Čím se&nbsp;znenadání jeho vstup zarazil?</em></span></p>
          <p class="chunk" data-nb-ref-number="668" data-nb-words="30" data-nb-chars="205"><span class="idea" data-nb-ref-number="710" id="idea710" data-nb-words="30" data-nb-chars="205">Pravým spánkovým lalokem duté obliny lebeční vrazil do&nbsp;tvrdého dřevěného rohu a&nbsp;za&nbsp;nepatrný, leč znatelný zlomek vteřiny se&nbsp;mu&nbsp;tam následkem vjemů dříve sdělených a&nbsp;zaznamenaných lokalizoval bolestný vjem.</span></p>
          <p class="chunk" data-nb-ref-number="669" data-nb-words="8" data-nb-chars="50"><span class="idea" data-nb-ref-number="711" id="idea711" data-nb-words="8" data-nb-chars="50"><em>Popiš, k&nbsp;jakým změnám došlo v&nbsp;rozestavení nábytku.</em></span></p>
          <p class="chunk" data-nb-ref-number="670" data-nb-words="78" data-nb-chars="553"><span class="idea" data-nb-ref-number="712" id="idea712" data-nb-words="78" data-nb-chars="553">Švestkovým plyšem potažená pohovka byla z&nbsp;místa naproti dveřím přemístěna ke&nbsp;krbu vedle pevně svinuté britské vlajky (tu změnu chtěl už&nbsp;dávno provést): modrobílou kostkovou majolikou vykládaný stůl byl postaven naproti dveřím, kde dřív stála švestkově plyšová pohovka; ořechová kredenc (jejíž trčící roh mu&nbsp;na&nbsp;chvíli zarazil vstup) byla z&nbsp;postavení vedle dveří posunuta do&nbsp;výhodnějšího, leč nebezpečnějšího postavení naproti dveřím: dvě křesla zprava a&nbsp;zleva u&nbsp;krbu byla posunuta do&nbsp;dřívějšího postavení modrobílou kostkovou majolikou vykládaného stolu.</span></p>
          <p class="chunk" data-nb-ref-number="671" data-nb-words="2" data-nb-chars="9"><span class="idea" data-nb-ref-number="713" id="idea713" data-nb-words="2" data-nb-chars="9"><em>Popiš je.</em></span></p>
          <p class="chunk" data-nb-ref-number="672" data-nb-words="70" data-nb-chars="491"><span class="idea" data-nb-ref-number="714" id="idea714" data-nb-words="70" data-nb-chars="491">Jedno: přičaplý vycpaný fotel s&nbsp;důkladnými vyčnělými bočními opěradly a&nbsp;s&nbsp;lenochem sklopeným šikmo dozadu, při odstrčení se&nbsp;mu&nbsp;odrazem naruby převrátila třáseň čtvercového koberečku a&nbsp;na&nbsp;vydatně vycpaném sedadle jevila od&nbsp;středu ubíhající a&nbsp;slábnoucí vyrudlost. Druhé: křehké křivonohé křesílko z&nbsp;lesklého ohýbaného rákosu, postavené přímo proti prvnímu, s&nbsp;kostrou od&nbsp;hořejška po&nbsp;sedadlo a&nbsp;od&nbsp;sedadla po&nbsp;dolejšek tmavohnědě nalakovanou a&nbsp;s&nbsp;jasným kotoučem sedadla vypleteného bílým palachem.</span></p>
          <p class="chunk" data-nb-ref-number="673" data-nb-words="6" data-nb-chars="33"><span class="idea" data-nb-ref-number="715" id="idea715" data-nb-words="6" data-nb-chars="33"><em>Jaký význam měla tato dvě křesla?</em></span></p>
          <p class="chunk" data-nb-ref-number="674" data-nb-words="8" data-nb-chars="78"><span class="idea" data-nb-ref-number="716" id="idea716" data-nb-words="8" data-nb-chars="78">Význam podobnosti, polohy, symboliky, nepřímého důkazu, svědecké supermanence.</span></p>
          <p class="chunk" data-nb-ref-number="675" data-nb-words="7" data-nb-chars="40"><span class="idea" data-nb-ref-number="717" id="idea717" data-nb-words="7" data-nb-chars="40"><em>Co stálo tam, kde stála původně kredenc?</em></span></p>
          <p class="chunk" data-nb-ref-number="676" data-nb-words="73" data-nb-chars="516"><span class="idea" data-nb-ref-number="718" id="idea718" data-nb-words="73" data-nb-chars="516">Pianino (značka Cadby) s&nbsp;odklopenou klávesnicí, na&nbsp;zavřené skříni ležely dlouhé žluté dámské rukavice a&nbsp;smaragdový popelník se&nbsp;čtyřmi vyhořelými sirkami, jednou nedokouřenou cigaretou a&nbsp;dvěma ocucanými nedopalky, na&nbsp;pianinovém pultíku ležely v&nbsp;klíči G&nbsp;psané noty pro ženský hlas a&nbsp;klavír <em>Sladká</em> <em>píseň lásky</em> (slova G. Clifton Bingham, zhudebnil J. L. Molloy, zpívá madam Antoinette Sterlingová), rozevřené na&nbsp;poslední stránce s&nbsp;finálovými pokyny <em>ad libitum, forte,</em> pedál, <em>animato,</em> zdrženlivě, pedál, <em>ritirando,</em> konec.</span></p>
          <p class="chunk" data-nb-ref-number="677" data-nb-words="10" data-nb-chars="59"><span class="idea" data-nb-ref-number="719" id="idea719" data-nb-words="10" data-nb-chars="59"><em>S jakými pocity rozjímal po&nbsp;řadě Bloom nad těmito předměty?</em></span></p>
          <p class="chunk" data-nb-ref-number="678" data-nb-words="72" data-nb-chars="488"><span class="idea" data-nb-ref-number="720" id="idea720" data-nb-words="72" data-nb-chars="488">Úporně, jak zdvihl svícen: bolestně, jak na&nbsp;pravém spánku nahmatal zhmožděnou opuchlinu: pozorně, jak se&nbsp;zahleděl na&nbsp;to&nbsp;mohutné tupé trpné a&nbsp;na&nbsp;to&nbsp;štíhlé lesklé hybné: starostlivě, jak se&nbsp;shýbl a&nbsp;zašoupl odhrnutou třáseň koberečku: rozjařeně, jak si&nbsp;vzpomněl na&nbsp;rejstřík barev dr. Malachjáše Mulligana s&nbsp;odstupňovanou zelení: s&nbsp;potěšením, jak si&nbsp;opakoval slova i&nbsp;předešlé jednání a&nbsp;rozmanitými cestičkami niterné citovosti vnímal postupný i&nbsp;průvodní vlahý libý rozliv pozvolné vyrudlosti.</span></p>
          <p class="chunk" data-nb-ref-number="679" data-nb-words="3" data-nb-chars="15"><span class="idea" data-nb-ref-number="721" id="idea721" data-nb-words="3" data-nb-chars="15"><em>Co dále udělal?</em></span></p>
          <p class="chunk" data-nb-ref-number="680" data-nb-words="71" data-nb-chars="467"><span class="idea" data-nb-ref-number="722" id="idea722" data-nb-words="71" data-nb-chars="467">Z&nbsp;otevřené krabičky na&nbsp;majolikou vykládaném stolku vyndal drobounký, na&nbsp;palec vysoký černý kužel, okrouhlou základnou jej postavil na&nbsp;pravý roh krbové římsy, z&nbsp;vesty vytáhl složený prospekt (s ilustracemi), nadepsaný Agendath Netaim, rozložil si&nbsp;jej a&nbsp;zběžně prohlédl, potom ho&nbsp;svinul do&nbsp;tenkého válečku, zapálil od&nbsp;svíčky a&nbsp;zapálený přiložil k&nbsp;vrcholu kužele, až&nbsp;se&nbsp;kužel rozžhavil, potom dal váleček na&nbsp;podstavec svícnu a&nbsp;nespálený díl rozvinul, aby nadobro shořel.</span></p>
          <p class="chunk" data-nb-ref-number="681" data-nb-words="5" data-nb-chars="27"><span class="idea" data-nb-ref-number="723" id="idea723" data-nb-words="5" data-nb-chars="27"><em>Co nastalo po&nbsp;tomto počinu?</em></span></p>
          <p class="chunk" data-nb-ref-number="682" data-nb-words="14" data-nb-chars="110"><span class="idea" data-nb-ref-number="724" id="idea724" data-nb-words="14" data-nb-chars="110">Komolý vrchol kuželovitého kráteru sopčičky vychrlil kolmý i&nbsp;plazivý dým, čpějící vonným orientálním kadidlem.</span></p>
          <p class="chunk" data-nb-ref-number="683" data-nb-words="10" data-nb-chars="66"><span class="idea" data-nb-ref-number="725" id="idea725" data-nb-words="10" data-nb-chars="66"><em>Kromě svícnu jaké jiné homotetické předměty stály na&nbsp;krbové římse?</em></span></p>
          <p class="chunk" data-nb-ref-number="684" data-nb-words="39" data-nb-chars="270"><span class="idea" data-nb-ref-number="726" id="idea726" data-nb-words="39" data-nb-chars="270">Časoměr z&nbsp;žilkovaného connemarského mramoru, 21. března 1896 zastavený na&nbsp;4.46 ráno, svatební dar od&nbsp;Matthewa Dillona: zákrsek se&nbsp;zledovatělým lupením pod průhledným šturcem, svatební dar od&nbsp;Luka a&nbsp;Caroliny Doylových: vycpaná sova, svatební dar od&nbsp;radního Johna Hoopera.</span></p>
          <p class="chunk" data-nb-ref-number="685" data-nb-words="8" data-nb-chars="46"><span class="idea" data-nb-ref-number="727" id="idea727" data-nb-words="8" data-nb-chars="46"><em>Jaké pohledy vyměnily tyto tři věci s&nbsp;Bloomem?</em></span></p>
          <p class="chunk" data-nb-ref-number="686" data-nb-words="51" data-nb-chars="348"><span class="idea" data-nb-ref-number="728" id="idea728" data-nb-words="51" data-nb-chars="348">V&nbsp;zlatě obroubeném zrcadle nad krbem se&nbsp;neopracovaná záď zákrsku dívala na&nbsp;topornou záď vycpané sovy. Před zrcadlem pak svatební dar od&nbsp;radního Johna Hoopera jarým nyvým moudrým jasným strnulým soucitným pohledem pozoroval Blooma a&nbsp;Bloom zase charým pokojným hlubokým strnulým soucitným pohledem pozoroval svatební dar od&nbsp;Luka a&nbsp;Caroliny Doylových.</span></p>
          <p class="chunk" data-nb-ref-number="687" data-nb-words="9" data-nb-chars="66"><span class="idea" data-nb-ref-number="729" id="idea729" data-nb-words="9" data-nb-chars="66"><em>Jaký složitý asymetrický obraz v&nbsp;zrcadle upoutával jeho pozornost?</em></span></p>
          <p class="chunk" data-nb-ref-number="688" data-nb-words="6" data-nb-chars="76"><span class="idea" data-nb-ref-number="730" id="idea730" data-nb-words="6" data-nb-chars="76">Obraz samotářského (ipsorelativního) proměnlivého (aliorelativního) člověka.</span></p>
          <p class="chunk" data-nb-ref-number="689" data-nb-words="3" data-nb-chars="36"><span class="idea" data-nb-ref-number="731" id="idea731" data-nb-words="3" data-nb-chars="36"><em>Proč samotářského (ipsorelativního)?</em></span></p>
          <p class="chunk" data-nb-ref-number="690" data-nb-words="12" data-nb-chars="58"><em><span class="idea" data-nb-ref-number="732" id="idea732" data-nb-words="5" data-nb-chars="27">Po sestře, bratru ani stín,<br></span>
<span class="idea" data-nb-ref-number="733" id="idea733" data-nb-words="7" data-nb-chars="31">a&nbsp;přec byl jeho otec dědův syn.</span></em></p>
          <p class="chunk" data-nb-ref-number="691" data-nb-words="3" data-nb-chars="36"><span class="idea" data-nb-ref-number="734" id="idea734" data-nb-words="3" data-nb-chars="36"><em>Proč proměnlivého (aliorelativního)?</em></span></p>
          <p class="chunk" data-nb-ref-number="692" data-nb-words="20" data-nb-chars="133"><span class="idea" data-nb-ref-number="735" id="idea735" data-nb-words="20" data-nb-chars="133">Od&nbsp;útlého dětství do&nbsp;mužných let byl podoben mateřské roditelce. Od&nbsp;mužných let do&nbsp;staroby bude stále podobnější otcovskému roditeli.</span></p>
          <p class="chunk" data-nb-ref-number="693" data-nb-words="8" data-nb-chars="61"><span class="idea" data-nb-ref-number="736" id="idea736" data-nb-words="8" data-nb-chars="61"><em>Jaký závěrečný zrakový vjem mu&nbsp;ještě zrcadlo zprostředkovalo?</em></span></p>
          <p class="chunk" data-nb-ref-number="694" data-nb-words="14" data-nb-chars="118"><span class="idea" data-nb-ref-number="737" id="idea737" data-nb-words="14" data-nb-chars="118">Na&nbsp;dvou protějších policích optický odraz několika převrácených svazků, abecedně neuspořádaných, s&nbsp;blýskavými nadpisy.</span></p>
          <p class="chunk" data-nb-ref-number="695" data-nb-words="3" data-nb-chars="24"><span class="idea" data-nb-ref-number="738" id="idea738" data-nb-words="3" data-nb-chars="24"><em>Zkatalogizuj tyto knihy.</em></span></p>
          <p class="chunk" data-nb-ref-number="696" data-nb-words="5" data-nb-chars="42"><span class="idea" data-nb-ref-number="739" id="idea739" data-nb-words="5" data-nb-chars="42"><em>Thomův Dublinský poštovní adresář</em>_,_ 1886.</span></p>
          <p class="chunk" data-nb-ref-number="697" data-nb-words="14" data-nb-chars="88"><span class="idea" data-nb-ref-number="740" id="idea740" data-nb-words="14" data-nb-chars="88">Denis Florence M’Carthy, <em>Básnické spisy</em> (jako záložka lístek z&nbsp;červeného buku u&nbsp;str. 5).</span></p>
          <p class="chunk" data-nb-ref-number="698" data-nb-words="6" data-nb-chars="54"><span class="idea" data-nb-ref-number="741" id="idea741" data-nb-words="6" data-nb-chars="54">Shakespearovy <em>Spisy</em> (tmavorudý marokén, zlatá ořízka).</span></p>
          <p class="chunk" data-nb-ref-number="699" data-nb-words="5" data-nb-chars="39"><span class="idea" data-nb-ref-number="742" id="idea742" data-nb-words="5" data-nb-chars="39"><em>Praktický rychlý počtář</em> (hnědé plátno).</span></p>
          <p class="chunk" data-nb-ref-number="700" data-nb-words="9" data-nb-chars="60"><span class="idea" data-nb-ref-number="743" id="idea743" data-nb-words="9" data-nb-chars="60"><em>Tajnosti dvora Karla II.</em> (červené plátno s&nbsp;raženou ozdobou).</span></p>
          <p class="chunk" data-nb-ref-number="701" data-nb-words="4" data-nb-chars="30"><span class="idea" data-nb-ref-number="744" id="idea744" data-nb-words="4" data-nb-chars="30"><em>Dětská rukověť</em> (modré plátno).</span></p>
          <p class="chunk" data-nb-ref-number="702" data-nb-words="17" data-nb-chars="115"><span class="idea" data-nb-ref-number="745" id="idea745" data-nb-words="17" data-nb-chars="115"><em>Když jsme byli kluci</em>_,_ poslanec William O’Brien (zelené plátno, poněkud vybledlé, jako záložka obálka u&nbsp;str. 217).</span></p>
          <p class="chunk" data-nb-ref-number="703" data-nb-words="6" data-nb-chars="45"><span class="idea" data-nb-ref-number="746" id="idea746" data-nb-words="6" data-nb-chars="45"><em>Myšlenky ze&nbsp;Spinozy</em> (kaštanová kožená vazba).</span></p>
          <p class="chunk" data-nb-ref-number="704" data-nb-words="7" data-nb-chars="47"><span class="idea" data-nb-ref-number="747" id="idea747" data-nb-words="7" data-nb-chars="47"><em>Dějiny nebes</em>_,_ sir Robert Ball (modré plátno).</span></p>
          <p class="chunk" data-nb-ref-number="705" data-nb-words="9" data-nb-chars="67"><span class="idea" data-nb-ref-number="748" id="idea748" data-nb-words="9" data-nb-chars="67">Ellisovy <em>Tři výlety na&nbsp;Madagaskar</em> (hnědé plátno, nadpis nečitelný).</span></p>
          <p class="chunk" data-nb-ref-number="706" data-nb-words="38" data-nb-chars="242"><span class="idea" data-nb-ref-number="749" id="idea749" data-nb-words="38" data-nb-chars="242"><em>Dopisy Stark Munroa</em>_, A._ Conan Doyle, majetek Veřejné knihovny města Dublinu, Capel Street č. 106, vypůjčeno 21. května (sobota před letnicemi) 1904, mělo se&nbsp;vrátit 4. června 1904, o&nbsp;13 dní předrženo (černá plátěná vazba s&nbsp;bílou signaturou).</span></p>
          <p class="chunk" data-nb-ref-number="707" data-nb-words="10" data-nb-chars="72"><span class="idea" data-nb-ref-number="750" id="idea750" data-nb-words="10" data-nb-chars="72"><em>Cesty po&nbsp;Číně</em>_,_ „Viator“ (v balicím papíře, nadpis červeným inkoustem).</span></p>
          <p class="chunk" data-nb-ref-number="708" data-nb-words="4" data-nb-chars="33"><span class="idea" data-nb-ref-number="751" id="idea751" data-nb-words="4" data-nb-chars="33"><em>Filosofie talmudu</em> (šitá brožura).</span></p>
          <p class="chunk" data-nb-ref-number="709" data-nb-words="15" data-nb-chars="116"><span class="idea" data-nb-ref-number="752" id="idea752" data-nb-words="15" data-nb-chars="116">Lockhartův <em>Život Napoleonův</em> (bez vazby, na&nbsp;okraji poznámky snižující hrdinova vítězství a&nbsp;zveličující jeho porážky).</span></p>
          <p class="chunk" data-nb-ref-number="710" data-nb-words="15" data-nb-chars="97"><span class="idea" data-nb-ref-number="753" id="idea753" data-nb-words="15" data-nb-chars="97"><em>Soll und Haben</em>_,_ Gustav Freytag (černé desky, švabach, jako záložka cigaretový kupón u&nbsp;str. 24).</span></p>
          <p class="chunk" data-nb-ref-number="711" data-nb-words="18" data-nb-chars="142"><span class="idea" data-nb-ref-number="754" id="idea754" data-nb-words="18" data-nb-chars="142">Hozierovy <em>Dějiny rusko-turecké války</em> (hnědé plátno, 2 svazky, na&nbsp;zadní desce nalepen štítek Posádková knihovna, Governor’s Parade, Gibraltar).</span></p>
          <p class="chunk" data-nb-ref-number="712" data-nb-words="20" data-nb-chars="159"><span class="idea" data-nb-ref-number="755" id="idea755" data-nb-words="20" data-nb-chars="159"><em>Laurence Bloomfield v&nbsp;Irsku</em>_,_ William Allingham (druhé vydání, zelené plátno, zlatý trojlístkový vzorek, jméno původního majitele na&nbsp;rubu předsádky vymazáno).</span></p>
          <p class="chunk" data-nb-ref-number="713" data-nb-words="22" data-nb-chars="162"><span class="idea" data-nb-ref-number="756" id="idea756" data-nb-words="22" data-nb-chars="162"><em>Hvězdářská příručka</em> (vazba, hnědá kůže, odtržena, 5 příloh, písmo garmond antikva, autorovy poznámky pod čarou nonpareil, odkazy po&nbsp;straně petit, titulky cicero).</span></p>
          <p class="chunk" data-nb-ref-number="714" data-nb-words="5" data-nb-chars="35"><span class="idea" data-nb-ref-number="757" id="idea757" data-nb-words="5" data-nb-chars="35"><em>Skrytý život Kristův</em> (černé desky).</span></p>
          <p class="chunk" data-nb-ref-number="715" data-nb-words="13" data-nb-chars="85"><span class="idea" data-nb-ref-number="758" id="idea758" data-nb-words="13" data-nb-chars="85"><em>Po stopách slunce</em> (žluté plátno, chybí titulní list, neživé záhlaví na&nbsp;každé straně).</span></p>
          <p class="chunk" data-nb-ref-number="716" data-nb-words="10" data-nb-chars="66"><span class="idea" data-nb-ref-number="759" id="idea759" data-nb-words="10" data-nb-chars="66"><em>Tělesná sílu a&nbsp;jak jí&nbsp;dosáhnout</em>_,_ Eugene Sandow (červené plátno).</span></p>
          <p class="chunk" data-nb-ref-number="717" data-nb-words="87" data-nb-chars="620"><span class="idea" data-nb-ref-number="760" id="idea760" data-nb-words="87" data-nb-chars="620"><em>Stručné, leč jasné základy geometrie</em>_,_ francouzský napsal F. Ignat. Pardies, do&nbsp;angličtiny přeložil John Harris, D. D., Londýn, vytištěno pro R. Knaplocka v&nbsp;Bishop’s Head MDCCXI, s&nbsp;věnovacím listem váženému příteli panu Charlesu Foxovi, poslanci za&nbsp;městský volební okres southwarkský, a&nbsp;s&nbsp;prohlášením na&nbsp;předsádce inkoustem krasopisně napsaným, dosvědčujícím, že&nbsp;kniha patří Michaelu Gallagherovi, dáno dnes, desátého května 1822, a&nbsp;ačli se&nbsp;kniha zatoulá nebo ztratí, žádajícím toho, kdo ji&nbsp;najde, ať&nbsp;ji&nbsp;odevzdá truhláři Michaelu Gallagherovi, Dufery Gate, Enniscorthy, wicklowské hrabství, kde je&nbsp;nejkrásněji na&nbsp;světě.</span></p>
          <p class="chunk" data-nb-ref-number="718" data-nb-words="9" data-nb-chars="59"><span class="idea" data-nb-ref-number="761" id="idea761" data-nb-words="9" data-nb-chars="59"><em>Jaké úvahy mu&nbsp;táhly hlavou, když obracel převrácené svazky?</em></span></p>
          <p class="chunk" data-nb-ref-number="719" data-nb-words="46" data-nb-chars="261"><span class="idea" data-nb-ref-number="762" id="idea762" data-nb-words="46" data-nb-chars="261">Jak je&nbsp;nezbytný pořádek, každá věc má&nbsp;své místo a&nbsp;všechno má&nbsp;být na&nbsp;místě: jak ženské nechápou literaturu: jak je&nbsp;nepřístojné cpát jablko do&nbsp;sklenice a&nbsp;deštník nechat okapávat do&nbsp;noční stolice: jak je&nbsp;nejisté schovávat tajné lejstro za&nbsp;knihu, pod ni&nbsp;nebo do&nbsp;ní.</span></p>
          <p class="chunk" data-nb-ref-number="720" data-nb-words="4" data-nb-chars="31"><span class="idea" data-nb-ref-number="763" id="idea763" data-nb-words="4" data-nb-chars="31"><em>Který svazek byl nejobjemnější?</em></span></p>
          <p class="chunk" data-nb-ref-number="721" data-nb-words="4" data-nb-chars="37"><span class="idea" data-nb-ref-number="764" id="idea764" data-nb-words="4" data-nb-chars="37">Hozierovy <em>Dějiny rusko-turecké války.</em></span></p>
          <p class="chunk" data-nb-ref-number="722" data-nb-words="9" data-nb-chars="60"><span class="idea" data-nb-ref-number="765" id="idea765" data-nb-words="9" data-nb-chars="60"><em>Kromě jiných údajů co&nbsp;obsahoval druhý svazek zmíněného díla?</em></span></p>
          <p class="chunk" data-nb-ref-number="723" data-nb-words="13" data-nb-chars="123"><span class="idea" data-nb-ref-number="766" id="idea766" data-nb-words="13" data-nb-chars="123">Jméno rozhodné bitvy (zapomenuté), často vzpomínané rozhodným důstojníkem majorem Brianem Cooperem Tweedym (nezapomenutým).</span></p>
          <p class="chunk" data-nb-ref-number="724" data-nb-words="10" data-nb-chars="53"><span class="idea" data-nb-ref-number="767" id="idea767" data-nb-words="10" data-nb-chars="53"><em>Za prvé a&nbsp;za&nbsp;druhé, proč nenahlédl do&nbsp;zmíněného díla?</em></span></p>
          <p class="chunk" data-nb-ref-number="725" data-nb-words="35" data-nb-chars="217"><span class="idea" data-nb-ref-number="768" id="idea768" data-nb-words="35" data-nb-chars="217">Za&nbsp;prvé, aby se&nbsp;pocvičil v&nbsp;mnemotechnice: za&nbsp;druhé, protože po&nbsp;vynechání paměti, když seděl u&nbsp;prostřeného stolu a&nbsp;chystal se&nbsp;nahlédnout do&nbsp;zmíněného díla, s&nbsp;pomocí mnemotechniky si&nbsp;vzpomněl na&nbsp;jméno oné bitvy, Plevno.</span></p>
          <p class="chunk" data-nb-ref-number="726" data-nb-words="7" data-nb-chars="35"><span class="idea" data-nb-ref-number="769" id="idea769" data-nb-words="7" data-nb-chars="35"><em>Co ho&nbsp;v&nbsp;té&nbsp;sedací poloze utěšovalo?</em></span></p>
          <p class="chunk" data-nb-ref-number="727" data-nb-words="25" data-nb-chars="177"><span class="idea" data-nb-ref-number="770" id="idea770" data-nb-words="25" data-nb-chars="177">Prostnost, nahota, póza, vyrovnanost, mladost, lepost, stydkost, moudrost sošky čnějící vprostřed stolu, zobrazení Narcisa, koupené v&nbsp;dražbě u&nbsp;P. A. Wrena, Bachelor’s Walk č. 9.</span></p>
          <p class="chunk" data-nb-ref-number="728" data-nb-words="7" data-nb-chars="34"><span class="idea" data-nb-ref-number="771" id="idea771" data-nb-words="7" data-nb-chars="34"><em>Co ho&nbsp;v&nbsp;té&nbsp;sedací poloze dráždilo?</em></span></p>
          <p class="chunk" data-nb-ref-number="729" data-nb-words="26" data-nb-chars="166"><span class="idea" data-nb-ref-number="772" id="idea772" data-nb-words="26" data-nb-chars="166">Tísnivý tlak límce (velikost 17) a&nbsp;vesty (5 knoflíků), dvou odívacích součástek zbytečných na&nbsp;obleku mužského v&nbsp;zralém věku a&nbsp;nepružných k&nbsp;změnám při rozpínání hmoty.</span></p>
          <p class="chunk" data-nb-ref-number="730" data-nb-words="5" data-nb-chars="31"><span class="idea" data-nb-ref-number="773" id="idea773" data-nb-words="5" data-nb-chars="31"><em>Jak si&nbsp;to&nbsp;podráždění ukonejšil?</em></span></p>
          <p class="chunk" data-nb-ref-number="731" data-nb-words="97" data-nb-chars="618"><span class="idea" data-nb-ref-number="774" id="idea774" data-nb-words="97" data-nb-chars="618">Sundal z&nbsp;krku límec s&nbsp;černou vázankou a&nbsp;sklápěcím knoflíčkem a&nbsp;položil ho&nbsp;vlevo na&nbsp;stůl. V&nbsp;obráceném směru postupně rozepjal vestu, kalhoty, košili a&nbsp;flanelové tílko podél střední čáry nepravidelných kudrnatých tmavých chlupů, táhnoucích se&nbsp;od&nbsp;sbíhavého pubického trojúhelníku přes celé břicho a&nbsp;pupeční jamku a&nbsp;po&nbsp;střední čáře přes úpony žeber až&nbsp;do&nbsp;výše šestého žebra, odkud se&nbsp;pak na&nbsp;obě strany pravoúhle rozbíhaly a&nbsp;končily kroužky obmykajícími dva stejně vzdálené body, pravý a&nbsp;levý, na&nbsp;vrcholcích prsních bradavek. Postupně odepjal z&nbsp;kalhotových šlí šest knoflíků bez jednoho a&nbsp;srovnal je&nbsp;do&nbsp;párů, jeden neúplný.</span></p>
          <p class="chunk" data-nb-ref-number="732" data-nb-words="5" data-nb-chars="37"><span class="idea" data-nb-ref-number="775" id="idea775" data-nb-words="5" data-nb-chars="37"><em>Jaké bezděčné počiny pak následovaly?</em></span></p>
          <p class="chunk" data-nb-ref-number="733" data-nb-words="76" data-nb-chars="454"><span class="idea" data-nb-ref-number="776" id="idea776" data-nb-words="76" data-nb-chars="454">V&nbsp;levé mezižeberní krajině pod bránicí si&nbsp;prsty zmáčkl maso kolem jizvy od&nbsp;včelího štípnutí před dvěma týdny a&nbsp;třemi dny (23. května 1904). Ač&nbsp;ho&nbsp;nic nesvědilo, přece si&nbsp;pravou dlaní namátkou pomnul různá místa i&nbsp;plochy zčásti obnažené, venkoncem obmyté kůže. Levou rukou sáhl do&nbsp;levé dolní kapsičky u&nbsp;vesty, vytáhl a&nbsp;zase do&nbsp;ní&nbsp;vsunul stříbrnou minci (1 šilink), kterou tam (nejspíš) vložil na&nbsp;pohřbu paní Emily Sinicové, Sydney Parade (17. října 1903).</span></p>
          <p class="chunk" data-nb-ref-number="734" data-nb-words="7" data-nb-chars="37"><span class="idea" data-nb-ref-number="777" id="idea777" data-nb-words="7" data-nb-chars="37"><em>Sestav bilanci ke&nbsp;dni 16. června 1904</em></span></p>
          <p class="chunk" data-nb-ref-number="735" data-nb-words="2" data-nb-chars="7"><span class="idea" data-nb-ref-number="778" id="idea778" data-nb-words="2" data-nb-chars="7">Má&nbsp;dáti</span></p>
          <p class="chunk" data-nb-ref-number="736" data-nb-words="1" data-nb-chars="1"><span class="idea" data-nb-ref-number="779" id="idea779" data-nb-words="1" data-nb-chars="1"><em>£</em></span></p>
          <p class="chunk" data-nb-ref-number="737" data-nb-words="1" data-nb-chars="1"><span class="idea" data-nb-ref-number="780" id="idea780" data-nb-words="1" data-nb-chars="1"><em>š</em></span></p>
          <p class="chunk" data-nb-ref-number="738" data-nb-words="1" data-nb-chars="1"><span class="idea" data-nb-ref-number="781" id="idea781" data-nb-words="1" data-nb-chars="1"><em>p</em></span></p>
          <p class="chunk" data-nb-ref-number="739" data-nb-words="3" data-nb-chars="17"><span class="idea" data-nb-ref-number="782" id="idea782" data-nb-words="3" data-nb-chars="17">1 vepřová ledvina</span></p>
          <p class="chunk" data-nb-ref-number="740" data-nb-words="1" data-nb-chars="1"><span class="idea" data-nb-ref-number="783" id="idea783" data-nb-words="1" data-nb-chars="1">0</span></p>
          <p class="chunk" data-nb-ref-number="741" data-nb-words="1" data-nb-chars="1"><span class="idea" data-nb-ref-number="784" id="idea784" data-nb-words="1" data-nb-chars="1">0</span></p>
          <p class="chunk" data-nb-ref-number="742" data-nb-words="1" data-nb-chars="1"><span class="idea" data-nb-ref-number="785" id="idea785" data-nb-words="1" data-nb-chars="1">3</span></p>
          <p class="chunk" data-nb-ref-number="743" data-nb-words="3" data-nb-chars="18"><span class="idea" data-nb-ref-number="786" id="idea786" data-nb-words="3" data-nb-chars="18">1 výtisk <em>Svobodáře</em></span></p>
          <p class="chunk" data-nb-ref-number="744" data-nb-words="1" data-nb-chars="1"><span class="idea" data-nb-ref-number="787" id="idea787" data-nb-words="1" data-nb-chars="1">0</span></p>
          <p class="chunk" data-nb-ref-number="745" data-nb-words="1" data-nb-chars="1"><span class="idea" data-nb-ref-number="788" id="idea788" data-nb-words="1" data-nb-chars="1">0</span></p>
          <p class="chunk" data-nb-ref-number="746" data-nb-words="1" data-nb-chars="1"><span class="idea" data-nb-ref-number="789" id="idea789" data-nb-words="1" data-nb-chars="1">1</span></p>
          <p class="chunk" data-nb-ref-number="747" data-nb-words="4" data-nb-chars="20"><span class="idea" data-nb-ref-number="790" id="idea790" data-nb-words="4" data-nb-chars="20">1 koupel a&nbsp;spropitné</span></p>
          <p class="chunk" data-nb-ref-number="748" data-nb-words="1" data-nb-chars="1"><span class="idea" data-nb-ref-number="791" id="idea791" data-nb-words="1" data-nb-chars="1">0</span></p>
          <p class="chunk" data-nb-ref-number="749" data-nb-words="1" data-nb-chars="1"><span class="idea" data-nb-ref-number="792" id="idea792" data-nb-words="1" data-nb-chars="1">1</span></p>
          <p class="chunk" data-nb-ref-number="750" data-nb-words="1" data-nb-chars="1"><span class="idea" data-nb-ref-number="793" id="idea793" data-nb-words="1" data-nb-chars="1">6</span></p>
          <p class="chunk" data-nb-ref-number="751" data-nb-words="3" data-nb-chars="19"><span class="idea" data-nb-ref-number="794" id="idea794" data-nb-words="3" data-nb-chars="19">jízdenka na&nbsp;tramvaj</span></p>
          <p class="chunk" data-nb-ref-number="752" data-nb-words="1" data-nb-chars="1"><span class="idea" data-nb-ref-number="795" id="idea795" data-nb-words="1" data-nb-chars="1">0</span></p>
          <p class="chunk" data-nb-ref-number="753" data-nb-words="1" data-nb-chars="1"><span class="idea" data-nb-ref-number="796" id="idea796" data-nb-words="1" data-nb-chars="1">0</span></p>
          <p class="chunk" data-nb-ref-number="754" data-nb-words="1" data-nb-chars="1"><span class="idea" data-nb-ref-number="797" id="idea797" data-nb-words="1" data-nb-chars="1">1</span></p>
          <p class="chunk" data-nb-ref-number="755" data-nb-words="4" data-nb-chars="27"><span class="idea" data-nb-ref-number="798" id="idea798" data-nb-words="4" data-nb-chars="27">in&nbsp;memoriam Patrika Dignama</span></p>
          <p class="chunk" data-nb-ref-number="756" data-nb-words="1" data-nb-chars="1"><span class="idea" data-nb-ref-number="799" id="idea799" data-nb-words="1" data-nb-chars="1">0</span></p>
          <p class="chunk" data-nb-ref-number="757" data-nb-words="1" data-nb-chars="1"><span class="idea" data-nb-ref-number="800" id="idea800" data-nb-words="1" data-nb-chars="1">5</span></p>
          <p class="chunk" data-nb-ref-number="758" data-nb-words="1" data-nb-chars="1"><span class="idea" data-nb-ref-number="801" id="idea801" data-nb-words="1" data-nb-chars="1">0</span></p>
          <p class="chunk" data-nb-ref-number="759" data-nb-words="2" data-nb-chars="9"><span class="idea" data-nb-ref-number="802" id="idea802" data-nb-words="2" data-nb-chars="9">2 koláčky</span></p>
          <p class="chunk" data-nb-ref-number="760" data-nb-words="1" data-nb-chars="1"><span class="idea" data-nb-ref-number="803" id="idea803" data-nb-words="1" data-nb-chars="1">0</span></p>
          <p class="chunk" data-nb-ref-number="761" data-nb-words="1" data-nb-chars="1"><span class="idea" data-nb-ref-number="804" id="idea804" data-nb-words="1" data-nb-chars="1">0</span></p>
          <p class="chunk" data-nb-ref-number="762" data-nb-words="1" data-nb-chars="1"><span class="idea" data-nb-ref-number="805" id="idea805" data-nb-words="1" data-nb-chars="1">1</span></p>
          <p class="chunk" data-nb-ref-number="763" data-nb-words="2" data-nb-chars="13"><span class="idea" data-nb-ref-number="806" id="idea806" data-nb-words="2" data-nb-chars="13">1 přesnídávka</span></p>
          <p class="chunk" data-nb-ref-number="764" data-nb-words="1" data-nb-chars="1"><span class="idea" data-nb-ref-number="807" id="idea807" data-nb-words="1" data-nb-chars="1">0</span></p>
          <p class="chunk" data-nb-ref-number="765" data-nb-words="1" data-nb-chars="1"><span class="idea" data-nb-ref-number="808" id="idea808" data-nb-words="1" data-nb-chars="1">0</span></p>
          <p class="chunk" data-nb-ref-number="766" data-nb-words="1" data-nb-chars="1"><span class="idea" data-nb-ref-number="809" id="idea809" data-nb-words="1" data-nb-chars="1">7</span></p>
          <p class="chunk" data-nb-ref-number="767" data-nb-words="3" data-nb-chars="19"><span class="idea" data-nb-ref-number="810" id="idea810" data-nb-words="3" data-nb-chars="19">1 půjčovní poplatek</span></p>
          <p class="chunk" data-nb-ref-number="768" data-nb-words="1" data-nb-chars="1"><span class="idea" data-nb-ref-number="811" id="idea811" data-nb-words="1" data-nb-chars="1">0</span></p>
          <p class="chunk" data-nb-ref-number="769" data-nb-words="1" data-nb-chars="1"><span class="idea" data-nb-ref-number="812" id="idea812" data-nb-words="1" data-nb-chars="1">1</span></p>
          <p class="chunk" data-nb-ref-number="770" data-nb-words="1" data-nb-chars="1"><span class="idea" data-nb-ref-number="813" id="idea813" data-nb-words="1" data-nb-chars="1">0</span></p>
          <p class="chunk" data-nb-ref-number="771" data-nb-words="5" data-nb-chars="24"><span class="idea" data-nb-ref-number="814" id="idea814" data-nb-words="5" data-nb-chars="24">1 dopisní papír a&nbsp;obálky</span></p>
          <p class="chunk" data-nb-ref-number="772" data-nb-words="1" data-nb-chars="1"><span class="idea" data-nb-ref-number="815" id="idea815" data-nb-words="1" data-nb-chars="1">0</span></p>
          <p class="chunk" data-nb-ref-number="773" data-nb-words="1" data-nb-chars="1"><span class="idea" data-nb-ref-number="816" id="idea816" data-nb-words="1" data-nb-chars="1">0</span></p>
          <p class="chunk" data-nb-ref-number="774" data-nb-words="1" data-nb-chars="1"><span class="idea" data-nb-ref-number="817" id="idea817" data-nb-words="1" data-nb-chars="1">2</span></p>
          <p class="chunk" data-nb-ref-number="775" data-nb-words="4" data-nb-chars="18"><span class="idea" data-nb-ref-number="818" id="idea818" data-nb-words="4" data-nb-chars="18">1 oběd a&nbsp;spropitné</span></p>
          <p class="chunk" data-nb-ref-number="776" data-nb-words="1" data-nb-chars="1"><span class="idea" data-nb-ref-number="819" id="idea819" data-nb-words="1" data-nb-chars="1">0</span></p>
          <p class="chunk" data-nb-ref-number="777" data-nb-words="1" data-nb-chars="1"><span class="idea" data-nb-ref-number="820" id="idea820" data-nb-words="1" data-nb-chars="1">2</span></p>
          <p class="chunk" data-nb-ref-number="778" data-nb-words="1" data-nb-chars="1"><span class="idea" data-nb-ref-number="821" id="idea821" data-nb-words="1" data-nb-chars="1">0</span></p>
          <p class="chunk" data-nb-ref-number="779" data-nb-words="5" data-nb-chars="28"><span class="idea" data-nb-ref-number="822" id="idea822" data-nb-words="5" data-nb-chars="28">1 poštovní poukázka a&nbsp;známka</span></p>
          <p class="chunk" data-nb-ref-number="780" data-nb-words="1" data-nb-chars="1"><span class="idea" data-nb-ref-number="823" id="idea823" data-nb-words="1" data-nb-chars="1">0</span></p>
          <p class="chunk" data-nb-ref-number="781" data-nb-words="1" data-nb-chars="1"><span class="idea" data-nb-ref-number="824" id="idea824" data-nb-words="1" data-nb-chars="1">2</span></p>
          <p class="chunk" data-nb-ref-number="782" data-nb-words="1" data-nb-chars="1"><span class="idea" data-nb-ref-number="825" id="idea825" data-nb-words="1" data-nb-chars="1">8</span></p>
          <p class="chunk" data-nb-ref-number="783" data-nb-words="4" data-nb-chars="21"><span class="idea" data-nb-ref-number="826" id="idea826" data-nb-words="4" data-nb-chars="21">1 jízdenka na&nbsp;tramvaj</span></p>
          <p class="chunk" data-nb-ref-number="784" data-nb-words="1" data-nb-chars="1"><span class="idea" data-nb-ref-number="827" id="idea827" data-nb-words="1" data-nb-chars="1">0</span></p>
          <p class="chunk" data-nb-ref-number="785" data-nb-words="1" data-nb-chars="1"><span class="idea" data-nb-ref-number="828" id="idea828" data-nb-words="1" data-nb-chars="1">0</span></p>
          <p class="chunk" data-nb-ref-number="786" data-nb-words="1" data-nb-chars="1"><span class="idea" data-nb-ref-number="829" id="idea829" data-nb-words="1" data-nb-chars="1">1</span></p>
          <p class="chunk" data-nb-ref-number="787" data-nb-words="3" data-nb-chars="17"><span class="idea" data-nb-ref-number="830" id="idea830" data-nb-words="3" data-nb-chars="17">1 vepřová nožička</span></p>
          <p class="chunk" data-nb-ref-number="788" data-nb-words="1" data-nb-chars="1"><span class="idea" data-nb-ref-number="831" id="idea831" data-nb-words="1" data-nb-chars="1">0</span></p>
          <p class="chunk" data-nb-ref-number="789" data-nb-words="1" data-nb-chars="1"><span class="idea" data-nb-ref-number="832" id="idea832" data-nb-words="1" data-nb-chars="1">0</span></p>
          <p class="chunk" data-nb-ref-number="790" data-nb-words="1" data-nb-chars="1"><span class="idea" data-nb-ref-number="833" id="idea833" data-nb-words="1" data-nb-chars="1">4</span></p>
          <p class="chunk" data-nb-ref-number="791" data-nb-words="3" data-nb-chars="17"><span class="idea" data-nb-ref-number="834" id="idea834" data-nb-words="3" data-nb-chars="17">1 skopová nožička</span></p>
          <p class="chunk" data-nb-ref-number="792" data-nb-words="1" data-nb-chars="1"><span class="idea" data-nb-ref-number="835" id="idea835" data-nb-words="1" data-nb-chars="1">0</span></p>
          <p class="chunk" data-nb-ref-number="793" data-nb-words="1" data-nb-chars="1"><span class="idea" data-nb-ref-number="836" id="idea836" data-nb-words="1" data-nb-chars="1">0</span></p>
          <p class="chunk" data-nb-ref-number="794" data-nb-words="1" data-nb-chars="1"><span class="idea" data-nb-ref-number="837" id="idea837" data-nb-words="1" data-nb-chars="1">3</span></p>
          <p class="chunk" data-nb-ref-number="795" data-nb-words="5" data-nb-chars="34"><span class="idea" data-nb-ref-number="838" id="idea838" data-nb-words="5" data-nb-chars="34">1 tabulka Fryovy obyčejné čokolády</span></p>
          <p class="chunk" data-nb-ref-number="796" data-nb-words="1" data-nb-chars="1"><span class="idea" data-nb-ref-number="839" id="idea839" data-nb-words="1" data-nb-chars="1">0</span></p>
          <p class="chunk" data-nb-ref-number="797" data-nb-words="1" data-nb-chars="1"><span class="idea" data-nb-ref-number="840" id="idea840" data-nb-words="1" data-nb-chars="1">0</span></p>
          <p class="chunk" data-nb-ref-number="798" data-nb-words="1" data-nb-chars="1"><span class="idea" data-nb-ref-number="841" id="idea841" data-nb-words="1" data-nb-chars="1">1</span></p>
          <p class="chunk" data-nb-ref-number="799" data-nb-words="4" data-nb-chars="28"><span class="idea" data-nb-ref-number="842" id="idea842" data-nb-words="4" data-nb-chars="28">1 bochník zdravotního chleba</span></p>
          <p class="chunk" data-nb-ref-number="800" data-nb-words="1" data-nb-chars="1"><span class="idea" data-nb-ref-number="843" id="idea843" data-nb-words="1" data-nb-chars="1">0</span></p>
          <p class="chunk" data-nb-ref-number="801" data-nb-words="1" data-nb-chars="1"><span class="idea" data-nb-ref-number="844" id="idea844" data-nb-words="1" data-nb-chars="1">0</span></p>
          <p class="chunk" data-nb-ref-number="802" data-nb-words="1" data-nb-chars="1"><span class="idea" data-nb-ref-number="845" id="idea845" data-nb-words="1" data-nb-chars="1">4</span></p>
          <p class="chunk" data-nb-ref-number="803" data-nb-words="4" data-nb-chars="16"><span class="idea" data-nb-ref-number="846" id="idea846" data-nb-words="4" data-nb-chars="16">1 káva s&nbsp;houskou</span></p>
          <p class="chunk" data-nb-ref-number="804" data-nb-words="1" data-nb-chars="1"><span class="idea" data-nb-ref-number="847" id="idea847" data-nb-words="1" data-nb-chars="1">0</span></p>
          <p class="chunk" data-nb-ref-number="805" data-nb-words="1" data-nb-chars="1"><span class="idea" data-nb-ref-number="848" id="idea848" data-nb-words="1" data-nb-chars="1">0</span></p>
          <p class="chunk" data-nb-ref-number="806" data-nb-words="1" data-nb-chars="1"><span class="idea" data-nb-ref-number="849" id="idea849" data-nb-words="1" data-nb-chars="1">4</span></p>
          <p class="chunk" data-nb-ref-number="807" data-nb-words="4" data-nb-chars="31"><span class="idea" data-nb-ref-number="850" id="idea850" data-nb-words="4" data-nb-chars="31">Půjčka (Štěpán Dedalus) vrácena</span></p>
          <p class="chunk" data-nb-ref-number="808" data-nb-words="1" data-nb-chars="1"><span class="idea" data-nb-ref-number="851" id="idea851" data-nb-words="1" data-nb-chars="1">1</span></p>
          <p class="chunk" data-nb-ref-number="809" data-nb-words="1" data-nb-chars="1"><span class="idea" data-nb-ref-number="852" id="idea852" data-nb-words="1" data-nb-chars="1">7</span></p>
          <p class="chunk" data-nb-ref-number="810" data-nb-words="1" data-nb-chars="1"><span class="idea" data-nb-ref-number="853" id="idea853" data-nb-words="1" data-nb-chars="1">0</span></p>
          <p class="chunk" data-nb-ref-number="811" data-nb-words="1" data-nb-chars="5"><span class="idea" data-nb-ref-number="854" id="idea854" data-nb-words="1" data-nb-chars="5">Saldo</span></p>
          <p class="chunk" data-nb-ref-number="812" data-nb-words="1" data-nb-chars="1"><span class="idea" data-nb-ref-number="855" id="idea855" data-nb-words="1" data-nb-chars="1">0</span></p>
          <p class="chunk" data-nb-ref-number="813" data-nb-words="1" data-nb-chars="2"><span class="idea" data-nb-ref-number="856" id="idea856" data-nb-words="1" data-nb-chars="2">17</span></p>
          <p class="chunk" data-nb-ref-number="814" data-nb-words="1" data-nb-chars="1"><span class="idea" data-nb-ref-number="857" id="idea857" data-nb-words="1" data-nb-chars="1">5</span></p>
          <p class="chunk" data-nb-ref-number="815" data-nb-words="2" data-nb-chars="3"><span class="idea" data-nb-ref-number="858" id="idea858" data-nb-words="2" data-nb-chars="3"><strong>= £</strong></span></p>
          <p class="chunk" data-nb-ref-number="816" data-nb-words="1" data-nb-chars="1"><span class="idea" data-nb-ref-number="859" id="idea859" data-nb-words="1" data-nb-chars="1"><strong>2</strong></span></p>
          <p class="chunk" data-nb-ref-number="817" data-nb-words="1" data-nb-chars="2"><span class="idea" data-nb-ref-number="860" id="idea860" data-nb-words="1" data-nb-chars="2"><strong>19</strong></span></p>
          <p class="chunk" data-nb-ref-number="818" data-nb-words="1" data-nb-chars="1"><span class="idea" data-nb-ref-number="861" id="idea861" data-nb-words="1" data-nb-chars="1"><strong>3</strong></span></p>
          <p class="chunk" data-nb-ref-number="819" data-nb-words="1" data-nb-chars="3"><span class="idea" data-nb-ref-number="862" id="idea862" data-nb-words="1" data-nb-chars="3">Dal</span></p>
          <p class="chunk" data-nb-ref-number="820" data-nb-words="1" data-nb-chars="1"><span class="idea" data-nb-ref-number="863" id="idea863" data-nb-words="1" data-nb-chars="1"><em>£</em></span></p>
          <p class="chunk" data-nb-ref-number="821" data-nb-words="1" data-nb-chars="1"><span class="idea" data-nb-ref-number="864" id="idea864" data-nb-words="1" data-nb-chars="1"><em>š</em></span></p>
          <p class="chunk" data-nb-ref-number="822" data-nb-words="1" data-nb-chars="1"><span class="idea" data-nb-ref-number="865" id="idea865" data-nb-words="1" data-nb-chars="1"><em>p</em></span></p>
          <p class="chunk" data-nb-ref-number="823" data-nb-words="1" data-nb-chars="8"><span class="idea" data-nb-ref-number="866" id="idea866" data-nb-words="1" data-nb-chars="8">hotovost</span></p>
          <p class="chunk" data-nb-ref-number="824" data-nb-words="1" data-nb-chars="1"><span class="idea" data-nb-ref-number="867" id="idea867" data-nb-words="1" data-nb-chars="1">0</span></p>
          <p class="chunk" data-nb-ref-number="825" data-nb-words="1" data-nb-chars="1"><span class="idea" data-nb-ref-number="868" id="idea868" data-nb-words="1" data-nb-chars="1">4</span></p>
          <p class="chunk" data-nb-ref-number="826" data-nb-words="1" data-nb-chars="1"><span class="idea" data-nb-ref-number="869" id="idea869" data-nb-words="1" data-nb-chars="1">9</span></p>
          <p class="chunk" data-nb-ref-number="827" data-nb-words="3" data-nb-chars="20"><span class="idea" data-nb-ref-number="870" id="idea870" data-nb-words="3" data-nb-chars="20">provize ze&nbsp;<em>Svobodáře</em></span></p>
          <p class="chunk" data-nb-ref-number="828" data-nb-words="1" data-nb-chars="1"><span class="idea" data-nb-ref-number="871" id="idea871" data-nb-words="1" data-nb-chars="1">1</span></p>
          <p class="chunk" data-nb-ref-number="829" data-nb-words="1" data-nb-chars="1"><span class="idea" data-nb-ref-number="872" id="idea872" data-nb-words="1" data-nb-chars="1">7</span></p>
          <p class="chunk" data-nb-ref-number="830" data-nb-words="1" data-nb-chars="1"><span class="idea" data-nb-ref-number="873" id="idea873" data-nb-words="1" data-nb-chars="1">6</span></p>
          <p class="chunk" data-nb-ref-number="831" data-nb-words="3" data-nb-chars="23"><span class="idea" data-nb-ref-number="874" id="idea874" data-nb-words="3" data-nb-chars="23">půjčka (Štěpán Dedalus)</span></p>
          <p class="chunk" data-nb-ref-number="832" data-nb-words="1" data-nb-chars="1"><span class="idea" data-nb-ref-number="875" id="idea875" data-nb-words="1" data-nb-chars="1">1</span></p>
          <p class="chunk" data-nb-ref-number="833" data-nb-words="1" data-nb-chars="1"><span class="idea" data-nb-ref-number="876" id="idea876" data-nb-words="1" data-nb-chars="1">7</span></p>
          <p class="chunk" data-nb-ref-number="834" data-nb-words="1" data-nb-chars="1"><span class="idea" data-nb-ref-number="877" id="idea877" data-nb-words="1" data-nb-chars="1">0</span></p>
          <p class="chunk" data-nb-ref-number="835" data-nb-words="2" data-nb-chars="3"><span class="idea" data-nb-ref-number="878" id="idea878" data-nb-words="2" data-nb-chars="3"><strong>= £</strong></span></p>
          <p class="chunk" data-nb-ref-number="836" data-nb-words="1" data-nb-chars="1"><span class="idea" data-nb-ref-number="879" id="idea879" data-nb-words="1" data-nb-chars="1"><strong>2</strong></span></p>
          <p class="chunk" data-nb-ref-number="837" data-nb-words="1" data-nb-chars="2"><span class="idea" data-nb-ref-number="880" id="idea880" data-nb-words="1" data-nb-chars="2"><strong>19</strong></span></p>
          <p class="chunk" data-nb-ref-number="838" data-nb-words="1" data-nb-chars="1"><span class="idea" data-nb-ref-number="881" id="idea881" data-nb-words="1" data-nb-chars="1"><strong>3</strong></span></p>
          <p class="chunk" data-nb-ref-number="839" data-nb-words="3" data-nb-chars="27"><span class="idea" data-nb-ref-number="882" id="idea882" data-nb-words="3" data-nb-chars="27"><em>Pokračoval svlékací postup?</em></span></p>
          <p class="chunk" data-nb-ref-number="840" data-nb-words="100" data-nb-chars="657"><span class="idea" data-nb-ref-number="883" id="idea883" data-nb-words="100" data-nb-chars="657">U&nbsp;vědomí libého vytrvalého bolení chodidel natrčil jednu nohu stranou a&nbsp;pozoroval záhyby, promáčkliny a&nbsp;vybouleniny vytlačené nohou při neustálém chození sem a&nbsp;tam, potom se&nbsp;shýbl, rozvázal smyčky na&nbsp;tkaničkách, tkaničky odháčkoval a&nbsp;povolil, podruhé zul boty jednu za&nbsp;druhou, odlepil propocenou pravou ponožku, na&nbsp;níž se&nbsp;mu&nbsp;vpředu už&nbsp;zas proklubal nehet u&nbsp;palce, zdvihl pravé chodidlo, odepjal fialový gumový podvazek, stáhl pravou ponožku, svlečené pravé chodidlo opřel o&nbsp;prostředek křesla, zamnul a&nbsp;mírně zadloubal za&nbsp;výčnělek nehtu u&nbsp;palce, podloubané místo si&nbsp;zdvihl k&nbsp;nozdrám a&nbsp;přičichl k&nbsp;pachu živého masa a&nbsp;udloubnutý kousek nehtu spokojeně zahodil.</span></p>
          <p class="chunk" data-nb-ref-number="841" data-nb-words="2" data-nb-chars="15"><span class="idea" data-nb-ref-number="884" id="idea884" data-nb-words="2" data-nb-chars="15"><em>Proč spokojeně?</em></span></p>
          <p class="chunk" data-nb-ref-number="842" data-nb-words="32" data-nb-chars="220"><span class="idea" data-nb-ref-number="885" id="idea885" data-nb-words="32" data-nb-chars="220">Protože čichaný pach odpovídal jiným čichaným pachům kousků nehtu, které mladý pán Bloom, chovanec školy paní Ellisové, trpělivě mnul a&nbsp;odloubával, když večer poklekl k&nbsp;modlitbám před spaním a&nbsp;k&nbsp;ctižádostivým rozjímáním.</span></p>
          <p class="chunk" data-nb-ref-number="843" data-nb-words="12" data-nb-chars="78"><span class="idea" data-nb-ref-number="886" id="idea886" data-nb-words="12" data-nb-chars="78"><em>V jakou konečnou ctižádost se&nbsp;mu&nbsp;slily všechny souběžné i&nbsp;následné ctižádosti?</em></span></p>
          <p class="chunk" data-nb-ref-number="844" data-nb-words="533" data-nb-chars="3639"><span class="idea" data-nb-ref-number="887" id="idea887" data-nb-words="533" data-nb-chars="3639">Ne&nbsp;aby podle prvorozenství nebo práva, jímž manství přechází rovným dílem na&nbsp;všechny, ani podle posloupnosti po&nbsp;nejmladším zdědil nebo na&nbsp;věčné časy držel rozlehlý svobodný statek s&nbsp;náležitou výměrou lánů, korců a&nbsp;věrtelů, podle úřední pozemkové míry (odhadní cena 42 liber), pastevní rašeliniště kolem dokola baronského sídla s&nbsp;vrátnicí a&nbsp;kočárovou alejí, ani takový italský letohrádek nebo dvojvilu, jaké se&nbsp;říká <em>Rus in&nbsp;urbe_ nebo <em>Qui si&nbsp;sana_</em>[321]</em><a href="./resources/undefined"></a><em>,</em> ale individuální smlouvou alodiálně získal doškový jednopatrový domek jižanského vzhledu na&nbsp;způsob bungalovu, na&nbsp;střeše korouhvička a&nbsp;hromosvod zapuštěný do&nbsp;země, vpředu veranda obrostlá popínavými rostlinami (břečťanem nebo loubincem), olivově zelené předsíňové dveře s&nbsp;apartní kočárovou apreturou a&nbsp;úhledným mosazným kováním, štukové průčelí s&nbsp;pozlaceným kružbovím na&nbsp;okapech a&nbsp;kalenici, domek aby byl pokud možno postaven na&nbsp;mírném návrší a&nbsp;z&nbsp;balkónu s&nbsp;kamenným sloupkovým brlením měl utěšený výhled na&nbsp;nezastavěné a&nbsp;nezastavitelné okolní pastviny, aby stál na&nbsp;5 až&nbsp;7 jitrech vlastní půdy, opodál nejbližší silnice, takže v&nbsp;noci budou nad přistřiženým habrovým plotem a&nbsp;přes něj prosvítat osvětlená domovní okna, aby stál někde, odkud je&nbsp;na&nbsp;předměstí hlavního města nejméně jedna anglická míle a&nbsp;na&nbsp;tramvaj nebo vlak nanejvýš pět minut (třeba Dundrum na&nbsp;jih nebo Sutton na&nbsp;sever, dvě obce prokázaně podobné zemským točnám tím, že&nbsp;jejich podnebí svědčí souchotinářům), aby byl na&nbsp;999 let propachtován jako úročně dědičný statek a&nbsp;v&nbsp;celém obydlí i&nbsp;s&nbsp;pozemkem a&nbsp;s&nbsp;přístavbami byl 1 přijímací pokoj s&nbsp;arkýřovým oknem (2 gotické oblouky) a&nbsp;s&nbsp;připevněným teploměrem, 1 obývací pokoj, 4 ložnice, 2 pokojíky pro služky, kachlíková kuchyně se&nbsp;sporákem a&nbsp;umývárnou nádobí, předsíň se&nbsp;zabudovanými prádelníky, zasouvací knihovničky z&nbsp;mořeného dubu a&nbsp;v&nbsp;nich Britská encyklopedie a&nbsp;Novodobý slovník, zkřížené starodávné středověké a&nbsp;orientální zbraně, gong na&nbsp;svolávání k&nbsp;večeři, alabastrová lampa, zavěšená mísa, ebonitový automatický telefon s&nbsp;přivěšeným seznamem, ručně tkaný imitované turecký koberec s&nbsp;krémovým podkladem a&nbsp;mřížovou obrubou, karetní stolek na&nbsp;trnoži s&nbsp;drápkovými nožkami, krb s&nbsp;bytelným mosazným náčiním a&nbsp;na&nbsp;římse přesně jdoucí zlacené hodiny s&nbsp;katedrálním odbíjením, barometr s&nbsp;hydrografickým návodem, pohodlná kanapíčka a&nbsp;rožní sedátka s&nbsp;rubínově plyšovým potahem, dobře pérovaná a&nbsp;vprostřed proláklá, trojdílný japonský paraván a&nbsp;plivátka (klubovní provedení, sytě vínová kůže, při nepatrné námaze lze vyleštit lněným olejem a&nbsp;octem) a&nbsp;hlavní lustr z&nbsp;jehlancovitých hranolků, bidýlko z&nbsp;ohýbaného dřeva s&nbsp;ochočeným papouškem (umravněná mluva), rýhované tapety 10 šilinků za&nbsp;tucet kusů, napříč zdobené věnečky karmínových květinových šablon a&nbsp;nahoře ukončené vlysem, trojdílné souvislé pravoúhlé schodiště z&nbsp;leštěného zrnitého dubu, výstupky i&nbsp;zátoňky, sloup, brlení i&nbsp;mádlo, kostkové obložení vesměs napuštěné kafrovým voskem, koupelna s&nbsp;horkou a&nbsp;studenou vodou, vana i&nbsp;sprcha: v&nbsp;mezipatře splachovací záchod s&nbsp;neprůhledným jednoduchým podlouhlým okýnkem, sklápěcím sedadlem, konzolovou lampou, rukovětí a&nbsp;mosazným řetízkem, opěradly pro ruce, stoličkou a&nbsp;uměleckým chromotiskem na&nbsp;vnitřní straně dveří: totéž v&nbsp;jednoduchém provedení: pokojíky pro služky s&nbsp;odděleným zdravotním a&nbsp;hygienickým zařízením pro kuchařku, služku a&nbsp;děvečku (plat se&nbsp;celkovým stoupáním cen ob&nbsp;rok zvyšuje o&nbsp;2 libry, s&nbsp;pojištěním a&nbsp;věrnostním ročním přídavkem ročně o&nbsp;1 libru, k&nbsp;tomu při dosažení 65 let po&nbsp;30leté službě výslužné), komora, sklep, špižírna, lednice, kůlny, skladiště na&nbsp;uhlí, dříví a&nbsp;lahvové víno (šumivé i&nbsp;nešumivé) pro vzácné hosty (večerní úbor), všude zavedeno plynové osvětlení.</span></p>
          <p class="chunk" data-nb-ref-number="845" data-nb-words="8" data-nb-chars="52"><span class="idea" data-nb-ref-number="888" id="idea888" data-nb-words="8" data-nb-chars="52"><em>Jaké dodatečné zajímavosti by&nbsp;objekt ještě mohl mít?</em></span></p>
          <p class="chunk" data-nb-ref-number="846" data-nb-words="92" data-nb-chars="706"><span class="idea" data-nb-ref-number="889" id="idea889" data-nb-words="92" data-nb-chars="706">Tyto dodatky: tenisové a&nbsp;obezděné pálkové hřiště, ozdobné křoví, letní skleník s&nbsp;tropickými palmami, odborně botanicky zařízený, skalka s&nbsp;rozprašovačem, humánně uspořádaný úl, oválná rabátka na&nbsp;obdélných trávnících, posázená odstřednými elipsami nachových a&nbsp;chromově žlutých tulipánů, ladoňkami, kosatci, narcisy, hvozdíky, hrachorem, konvalinkami (hlízy možno obdržet od&nbsp;sira Jamese W. Mackayeho, spol. s&nbsp;r. o., prodej ve&nbsp;velkém i&nbsp;malém, semenářství, hlízovnictví a&nbsp;štěpnictví, zastupitelství umělých hnojiv, horní Sackville Street č. 23), ovocný sad, zelinářská zahrada a&nbsp;vinohrad, proti vetřelcům chráněné zídkou posypanou střepinami, visacím zámkem opatřený dřevník na&nbsp;všelijaké pečlivě sepsané nářadí.</span></p>
          <p class="chunk" data-nb-ref-number="847" data-nb-words="2" data-nb-chars="11"><span class="idea" data-nb-ref-number="890" id="idea890" data-nb-words="2" data-nb-chars="11"><em>Jaké třeba?</em></span></p>
          <p class="chunk" data-nb-ref-number="848" data-nb-words="31" data-nb-chars="217"><span class="idea" data-nb-ref-number="891" id="idea891" data-nb-words="31" data-nb-chars="217">Čeřeny na&nbsp;úhoře, koše na&nbsp;raky, rybářské pruty, sekerka, mincíř, brus, vál, obracečka, kočárový nánožník, štafle, hrábě s&nbsp;10 zuby, prádelní kolíky, rozmetačka, podávky, sekáček, plechovka s&nbsp;nátěrem, štětka, motyka atd.</span></p>
          <p class="chunk" data-nb-ref-number="849" data-nb-words="9" data-nb-chars="48"><span class="idea" data-nb-ref-number="892" id="idea892" data-nb-words="9" data-nb-chars="48"><em>Co by&nbsp;se&nbsp;ještě později dalo na&nbsp;zvelebení zavést?</em></span></p>
          <p class="chunk" data-nb-ref-number="850" data-nb-words="48" data-nb-chars="338"><span class="idea" data-nb-ref-number="893" id="idea893" data-nb-words="48" data-nb-chars="338">Králičí kotec a&nbsp;kurník, holubník, pařeniště, 2 houpací sítě (dámská a&nbsp;pánská), sluneční hodiny, zacloněné a&nbsp;chráněné čilimníky nebo šeříky, exoticky harmonicky zladěné japonské cinkátko přibité na&nbsp;levý sloupek u&nbsp;branky, objemná štoudev, žací strojek na&nbsp;trávu s&nbsp;postranním odpadem a&nbsp;trávní schránkou, kropič trávníku s&nbsp;hydraulickou hadicí.</span></p>
          <p class="chunk" data-nb-ref-number="851" data-nb-words="5" data-nb-chars="36"><span class="idea" data-nb-ref-number="894" id="idea894" data-nb-words="5" data-nb-chars="36"><em>Jaké dopravní možnosti byly žádoucí?</em></span></p>
          <p class="chunk" data-nb-ref-number="852" data-nb-words="46" data-nb-chars="325"><span class="idea" data-nb-ref-number="895" id="idea895" data-nb-words="46" data-nb-chars="325">Hojné vlakové nebo tramvajové spojení do&nbsp;města z&nbsp;příslušné zastávky nebo konečné stanice. Na&nbsp;venkov pak velocipédy, výletní volnoběžkové kolo s&nbsp;přívěsným proutěným vozíkem nebo kočár s&nbsp;potahem, proutěná košatina tažená oslem nebo elegantní faeton s&nbsp;vytrvalým, v&nbsp;kopytech pevným koníkem (grošovaným valáškem vysokým 14 pěstí).</span></p>
          <p class="chunk" data-nb-ref-number="853" data-nb-words="12" data-nb-chars="75"><span class="idea" data-nb-ref-number="896" id="idea896" data-nb-words="12" data-nb-chars="75"><em>Jak by&nbsp;se&nbsp;toto zbudováno býti mající nebo zbudované panské sídlo jmenovalo?</em></span></p>
          <p class="chunk" data-nb-ref-number="854" data-nb-words="5" data-nb-chars="35"><span class="idea" data-nb-ref-number="897" id="idea897" data-nb-words="5" data-nb-chars="35">Bloomlov. U&nbsp;sv. Leopolda. Květnice.</span></p>
          <p class="chunk" data-nb-ref-number="855" data-nb-words="12" data-nb-chars="66"><span class="idea" data-nb-ref-number="898" id="idea898" data-nb-words="12" data-nb-chars="66"><em>Dovedl si&nbsp;Bloom z&nbsp;Eccles Street č. 7 představit Blooma z&nbsp;Květnice?</em></span></p>
          <p class="chunk" data-nb-ref-number="856" data-nb-words="69" data-nb-chars="430"><span class="idea" data-nb-ref-number="899" id="idea899" data-nb-words="69" data-nb-chars="430">V&nbsp;pohodlném celovlněném úboru, na&nbsp;hlavě harasovou čapku, cena 8 šilinků 6 penny, na&nbsp;nohou praktické zahradní boty s&nbsp;elastickými cvikly, v&nbsp;ruce konev na&nbsp;zalévání, jak do&nbsp;špalíru sází smrčky, jasmíny, jak klestí stromky a&nbsp;přivazuje je&nbsp;ke&nbsp;kůlu, jak rozsévá trávní semeno, jak při západu slunce ve&nbsp;vůni posekaného sena bez valné námahy tlačí kolečka naložená plevelem, jak zvelebuje půdu, prospívá moudrostí a&nbsp;dožívá se&nbsp;vysokého věku.</span></p>
          <p class="chunk" data-nb-ref-number="857" data-nb-words="9" data-nb-chars="55"><span class="idea" data-nb-ref-number="900" id="idea900" data-nb-words="9" data-nb-chars="55"><em>Jaký by&nbsp;byl při tom možný program intelektuálních snah?</em></span></p>
          <p class="chunk" data-nb-ref-number="858" data-nb-words="18" data-nb-chars="147"><span class="idea" data-nb-ref-number="901" id="idea901" data-nb-words="18" data-nb-chars="147">Momentní snímky, srovnávací náboženské studium, národopis ve&nbsp;vztahu k&nbsp;různým milostným i&nbsp;pověrečným zvyklostem, hloubání nad nebeskými souhvězdími.</span></p>
          <p class="chunk" data-nb-ref-number="859" data-nb-words="3" data-nb-chars="18"><span class="idea" data-nb-ref-number="902" id="idea902" data-nb-words="3" data-nb-chars="18"><em>Jaké lehčí zábavy?</em></span></p>
          <p class="chunk" data-nb-ref-number="860" data-nb-words="105" data-nb-chars="734"><span class="idea" data-nb-ref-number="903" id="idea903" data-nb-words="105" data-nb-chars="734">Venku: zahradní a&nbsp;polní práce, projížďka na&nbsp;kole po&nbsp;rovných makadamovaných silnicích, zlézání ne&nbsp;moc vysokých kopců, plavání v&nbsp;ohrazené čerstvé vodě, veslování na&nbsp;spolehlivé pramici nebo lodičce s&nbsp;přenosnou kotvou po&nbsp;řece v&nbsp;těch místech, kde nejsou jezy ani peřeje (letní období), nebo zas podvečerní procházky nebo projížďky koňmo a&nbsp;pozorování sklizené krajiny a&nbsp;od&nbsp;ní&nbsp;se&nbsp;příjemně odrážejících chalupnických krbů s&nbsp;čadící rašelinou (zimní období). Ve&nbsp;vlahém domácím bezpečí pak besedy o&nbsp;nerozřešených dějinných i&nbsp;soudních záhadách: četba neokleštěných exotických erotických klasických děl: podomácké truhlaření s&nbsp;dílnou, v&nbsp;níž je&nbsp;kladivo, šídlo, hřebíky, šrouby, pocínované připínáčky na&nbsp;koberce, nebozez, kleště, hoblík a&nbsp;šroubovák.</span></p>
          <p class="chunk" data-nb-ref-number="861" data-nb-words="9" data-nb-chars="59"><span class="idea" data-nb-ref-number="904" id="idea904" data-nb-words="9" data-nb-chars="59"><em>Mohl by&nbsp;to&nbsp;dotáhnout na&nbsp;statkářského zemědělce a&nbsp;dobytkáře?</em></span></p>
          <p class="chunk" data-nb-ref-number="862" data-nb-words="20" data-nb-chars="133"><span class="idea" data-nb-ref-number="905" id="idea905" data-nb-words="20" data-nb-chars="133">Proč ne, kdyby měl pár dojnic, fůrku vysočinského sena a&nbsp;náležité hospodářské nářadí, např. plochou máselnici, kráječku na&nbsp;tuřín atd.</span></p>
          <p class="chunk" data-nb-ref-number="863" data-nb-words="14" data-nb-chars="103"><span class="idea" data-nb-ref-number="906" id="idea906" data-nb-words="14" data-nb-chars="103"><em>Jaké občanské funkce a&nbsp;společenské postavení by&nbsp;zaujímal mezi hrabskými rodinami a&nbsp;venkovskou šlechtou?</em></span></p>
          <p class="chunk" data-nb-ref-number="864" data-nb-words="72" data-nb-chars="508"><span class="idea" data-nb-ref-number="907" id="idea907" data-nb-words="72" data-nb-chars="508">V&nbsp;sledu vzestupné pravomoci hierarchického řádu by&nbsp;byl zahradník, majitel pozemku, hospodář, šlechtitel a&nbsp;kariéru by&nbsp;dovršil jakožto magistrátní hodnostář nebo smírčí soudce s&nbsp;rodinnou pečetí a&nbsp;znakem a&nbsp;vhodným klasickým heslem <em>(Semper paratus)<em></em>[322]</em><a href="./resources/undefined"></a> náležitě zapsaným v&nbsp;dvorním adresáři (Bloom, Leopold P., poslanec, smírčí soudce, rytíř řádu sv. Patrika, doktor práv <em>honoris causa,</em> Dundrum, Květnice) a&nbsp;uváděným v&nbsp;dvorním a&nbsp;společenském zpravodaji (pan Leopold Bloom s&nbsp;chotí odpluli z&nbsp;Kingstownu do&nbsp;Anglie).</span></p>
          <p class="chunk" data-nb-ref-number="865" data-nb-words="7" data-nb-chars="42"><span class="idea" data-nb-ref-number="908" id="idea908" data-nb-words="7" data-nb-chars="42"><em>Jaké počínání si&nbsp;v&nbsp;této funkci předsevzal?</em></span></p>
          <p class="chunk" data-nb-ref-number="866" data-nb-words="145" data-nb-chars="1135"><span class="idea" data-nb-ref-number="909" id="idea909" data-nb-words="145" data-nb-chars="1135">Počínání tkvějící uprostřed mezi nemístnou shovívavostí a&nbsp;nemírnou strohostí, že&nbsp;v&nbsp;nestejnorodé společnosti umělých tříd, při kolísání společenské nerovnosti stále přeskupované, bude rozsuzovat podle nepředsudného nesporného práva, do&nbsp;krajnosti mírněného zřetelem k&nbsp;polehčujícím okolnostem, leč také do&nbsp;krejcárku vymahatelného až&nbsp;po&nbsp;zabavení movitého i&nbsp;nemovitého majetku ve&nbsp;prospěch koruny. Oddán nejvyšší zřízené moci zemské, veden vrozenou láskou k&nbsp;spravedlivosti, bude dbát na&nbsp;přísné zachovávání veřejného pořádku, na&nbsp;potlačování nešvarů, jenže ne&nbsp;všech najednou (každé nápravné nebo potlačovací opatření má&nbsp;být řešením prozatímním, které pak splyne s&nbsp;konečným řešením), na&nbsp;dodržování litery zákona (obecného, sněmovního, dlužnického) proti všem, kdo se&nbsp;záludně odvolávají z&nbsp;rozsudku nebo porušují nařízení a&nbsp;předpisy, všem, kdo (drobnou krádeží chvojí) křísí k&nbsp;životu zastaralé a&nbsp;prošlé právo sbírat klest, proti křiklounským hlasatelům mezinárodního pronásledování, proti rozdmychavačům mezinárodní nevraživosti, proti všem chámským rušitelům domáckého stolního veselí, proti všem urputným zhoubcům domáckého manželského soužití.</span></p>
          <p class="chunk" data-nb-ref-number="867" data-nb-words="7" data-nb-chars="50"><span class="idea" data-nb-ref-number="910" id="idea910" data-nb-words="7" data-nb-chars="50"><em>Dokažte, že&nbsp;od&nbsp;útlého mládí miloval spravedlivost.</em></span></p>
          <p class="chunk" data-nb-ref-number="868" data-nb-words="205" data-nb-chars="1350"><span class="idea" data-nb-ref-number="911" id="idea911" data-nb-words="205" data-nb-chars="1350">Už&nbsp;r. 1880 na&nbsp;střední škole prozradil mladému pánu Percymu Apjohnovi, že&nbsp;nevěří v&nbsp;nauku irské (protestantské) církve (do níž se&nbsp;jeho otec Rudolf Virág, později Rudolph Bloom, z&nbsp;izraelské víry a&nbsp;obce r. 1865 dal obrátit Společností pro šíření křesťanství mezi židy), které se&nbsp;později v&nbsp;době kolem sňatku a&nbsp;vzhledem k&nbsp;němu r. 1888 zřekl ve&nbsp;prospěch římského katolictví. R. 1882 před Danielem Magranem a&nbsp;Francisem Wadem, s&nbsp;nimiž udržoval jinošské přátelství (přervané, když první z&nbsp;nich předčasně emigroval), za&nbsp;nočních potulek obhajoval teorii koloniální (tj. kanadské) expanze a&nbsp;evoluční teorie Charlese Darwina, jak je&nbsp;vyložil v&nbsp;<em>Původu člověka</em> a&nbsp;<em>Vzniku druhů.</em> R. 1885 se&nbsp;veřejně prohlásil za&nbsp;stoupence kolektivního a&nbsp;národního hospodářského programu, jak jej hlásali James Fintan Lalor, John Fisher Murray, John Mitchel, J. F. X. O’Brien a&nbsp;jiní, zemědělské politiky Michaela Davitta, ústavní agitace Charlese Stewarta Parnella (poslance za&nbsp;město Cork), mírového, donucovacího a&nbsp;nápravného programu Williama Ewarta Gladstona (poslance za&nbsp;Midlothian, Severní Anglie) a&nbsp;na&nbsp;důkaz svých politických názorů se&nbsp;(2. února 1888) vyšplhal a&nbsp;pevně usadil v&nbsp;rozsochách stromu na&nbsp;Northumberland Road a&nbsp;odtamtud se&nbsp;díval na&nbsp;demonstrační pochodňový průvod 20 000 osob, rozdělených do&nbsp;120 cechů a&nbsp;s&nbsp;2000 pochodněmi, doprovázejících markýze z&nbsp;Riponu a&nbsp;Johna Morleyho.</span></p>
          <p class="chunk" data-nb-ref-number="869" data-nb-words="9" data-nb-chars="52"><span class="idea" data-nb-ref-number="912" id="idea912" data-nb-words="9" data-nb-chars="52"><em>Kolik a&nbsp;jak hodlal za&nbsp;toto venkovské sídlo zaplatit?</em></span></p>
          <p class="chunk" data-nb-ref-number="870" data-nb-words="134" data-nb-chars="880"><span class="idea" data-nb-ref-number="913" id="idea913" data-nb-words="134" data-nb-chars="880">Podle prospektu Svépomocného subvencovaného stavebního družstva pro přičinlivé integrované zrovnoprávněné cizince (zapsané společenstvo z&nbsp;r. 1874) nejvyšší roční částku 60 liber čili 1/6 zaručeného výnosu bezpečných cenných papírů neboli 5% jednoduchý úrok z&nbsp;jistiny 1 200 liber (kupní cena splatná za&nbsp;20 let), z&nbsp;čehož 1/3 se&nbsp;splatí při nabytí a&nbsp;zbytek pohledávky v&nbsp;podobě roční činže, totiž 800 liber plus 2 1/2% úrok z&nbsp;ní, splatných čtvrtletně v&nbsp;stejných ročních splátkách až&nbsp;do&nbsp;umoření půjčky, poskytnuté na&nbsp;koupi v&nbsp;průběhu 20 let, které se&nbsp;páčí na&nbsp;roční činži 64 liber, včetně pronájmu, přičemž vlastnická listina zůstane v&nbsp;majetku věřitele nebo věřitelů s&nbsp;pojistnou doložkou pamatující na&nbsp;nucený odprodej, ztrátu držby a&nbsp;vzájemnou náhradu po&nbsp;neplacení stanovených částek, jinak po&nbsp;vypršení lhůty stanovených 20 let přejde dům i&nbsp;s&nbsp;přístavbami v&nbsp;neomezené vlastnictví držitele.</span></p>
          <p class="chunk" data-nb-ref-number="871" data-nb-words="12" data-nb-chars="79"><span class="idea" data-nb-ref-number="914" id="idea914" data-nb-words="12" data-nb-chars="79"><em>Jaké rychlé, byť nejisté prostředky k&nbsp;blahobytu by&nbsp;mu&nbsp;umožnily okamžitou koupi?</em></span></p>
          <p class="chunk" data-nb-ref-number="872" data-nb-words="237" data-nb-chars="1634"><span class="idea" data-nb-ref-number="915" id="idea915" data-nb-words="237" data-nb-chars="1634">Soukromý bezdrátový telegraf, který by&nbsp;tečkovou a&nbsp;čárkovou soustavou vysílal výsledek národního handicapového koňského závodu (na rovné i&nbsp;překážkové dráze) na&nbsp;1 nebo více mil a&nbsp;osminek, kterou by&nbsp;1:50 nějaký černý kůň vyhrál v&nbsp;Ascotu ve&nbsp;3h 8m (greenwichského času), a&nbsp;do&nbsp;Dublinu by&nbsp;zpráva došla a&nbsp;na&nbsp;sázku se&nbsp;zužitkovala ve&nbsp;2 h&nbsp;59 m&nbsp;(dunsinského času). Nenadálý nález něčeho, co&nbsp;má&nbsp;velkou peněžitou cenu: drahokam, vzácné nenalepené i&nbsp;nalepené známky (sedmišilinková, slézová, nevroubkovaná, Hamburk 1866: čtyřpennyová, růžová, vroubkovaná na&nbsp;modrém papíře, Velká Británie 1855: jednofranková, kamenně šedá, služební, perforovaná, úhlopříčně přetištěná, Lucembursko 1878): starobylý dynastický prsten, jedinečná památka získaná z&nbsp;neobvyklé skrýše nebo neobvyklým způsobem: ze&nbsp;vzduchu (upuštěn letícím orlem), z&nbsp;ohně (v zuhelnatělých pozůstatcích spáleniště), z&nbsp;moře (zboží trosečné, vrakové, vyvržené, ničí), ze&nbsp;souše (v žaludku jedlého pernatce). Dálný poklad šperků, kovových mincí a&nbsp;ryzího zlata, věnovaný španělským zajatcem a&nbsp;před sto lety na&nbsp;složitý pětiprocentní úrok uložený u&nbsp;solventní bankovní společnosti v&nbsp;celkové hodnotě 5 000 000 (pěti miliónů liber šterlinků). Kontrakt s&nbsp;neobezřetným kontraktantem na&nbsp;dodávku 32 zásilek nějakého zboží hotově splatných při dodání, počínajíc sazbou 1/4 penny, která se&nbsp;bude geometrickou řadou stále zdvojnásobovat (1/4 penny, 1/2 penny, 1 penny, 2 penny, 4 penny, 8 penny, 1 šilink 4 penny, 2 šilinky 8 penny, až&nbsp;po&nbsp;32. splátku). Podle zákona pravděpodobnosti promyšlená finta, jak rozbít bank v&nbsp;Monte Carlu. Rozřešení staletého problému kvadratury kruhu, vládní odměna 1 000 000 liber.</span></p>
          <p class="chunk" data-nb-ref-number="873" data-nb-words="8" data-nb-chars="51"><span class="idea" data-nb-ref-number="916" id="idea916" data-nb-words="8" data-nb-chars="51"><em>Dá se&nbsp;na&nbsp;průmyslovém podnikání vydělat hrůza peněz?</em></span></p>
          <p class="chunk" data-nb-ref-number="874" data-nb-words="86" data-nb-chars="647"><span class="idea" data-nb-ref-number="917" id="idea917" data-nb-words="86" data-nb-chars="647">Zúrodnění dunamů pusté písčiny, jak se&nbsp;navrhuje v&nbsp;prospektu Agendath Netaim, Bleibtreustrasse, Berlín W. 15, vysázením pomerančových plantáží, melounových lánů a&nbsp;zalesněním. Zužitkování odpadového papíru, kožek stokových hlodavců, chemicky cenných lidských výmětků, vzhledem k&nbsp;hojné výrobě prvojmenovaného, k&nbsp;hojnému výskytu druhojmenovaných a&nbsp;k&nbsp;nesmírnému množství vposled jmenovaných, neboť když nepočítáme vedlejší tekutou zplodinu, normální lidský tvor průměrné životnosti i&nbsp;chuti jich (při smíšené živočišné a&nbsp;rostlinné stravě) ročně nadělá 80 liber, což třeba násobit 4, 386 035, podle sčítání z&nbsp;r. 1901 celkovým počtem irského obyvatelstva.</span></p>
          <p class="chunk" data-nb-ref-number="875" data-nb-words="5" data-nb-chars="35"><span class="idea" data-nb-ref-number="918" id="idea918" data-nb-words="5" data-nb-chars="35"><em>Byly tu&nbsp;ještě dalekosáhlejší plány?</em></span></p>
          <p class="chunk" data-nb-ref-number="876" data-nb-words="295" data-nb-chars="2077"><span class="idea" data-nb-ref-number="919" id="idea919" data-nb-words="295" data-nb-chars="2077">Plán (jen ho&nbsp;hodit na&nbsp;papír a&nbsp;dát schválit přístavní komisí) na&nbsp;těžbu bílého uhlí (hydraulické síly), za&nbsp;vrcholného přílivu hydroelektrárnou získávaného z&nbsp;dublinského jespu nebo z&nbsp;poulaphouckého nebo powerscourtského vodopádu nebo z&nbsp;přehrad hlavních toků, docilující hospodářský výnos 500 000 kWh elektřiny. Plán zahradit v&nbsp;Dollymountu poloostrovní deltu North Bullu a&nbsp;na&nbsp;ostrožním prostoru, zabraném golfovými hřišti a&nbsp;střelnicemi, zbudovat asfaltovanou esplanádu s&nbsp;kasiny, s&nbsp;jarmarečními stánky a&nbsp;střelničkami, hotely, penzióny, čítárnami, společnými lázněmi pro pány i&nbsp;dámy. Plán na&nbsp;rozvážení ranního mléka psími a&nbsp;kozími vozíky. Plán na&nbsp;rozvoj turistiky v&nbsp;Dublině a&nbsp;okolí s&nbsp;pomocí benzínem poháněných říčních člunů, plavolících se&nbsp;po&nbsp;říční trati mezi Ostrovním mostem a&nbsp;Ringsendem, omnibusů, úzkokolejných lokálek a&nbsp;zábavních parníků pro pobřežní plavbu, 10 šilinků za&nbsp;osobu denně, včetně (trojjazyčného) průvodce. Plán na&nbsp;oživení osobní a&nbsp;nákladní dopravy po&nbsp;irských tocích, jen co&nbsp;se&nbsp;odplevelí. Plán na&nbsp;tramvajové spojení dobytčího trhu (Severní Circular Road a&nbsp;Prussia Street) s&nbsp;nábřežními (dolní strana Sheriff Street a&nbsp;East Wall), souběžné s&nbsp;železniční spojkou (a zároveň s&nbsp;tratí Great Southern &amp; Western) mezi dobytčím trhem, uzlem Liffey a&nbsp;konečnou stanicí Midland Great Western Railway, North Wall č. 43 až&nbsp;45, poblíž konečných stanic nebo dublinských poboček Great Central Railway, anglické Midland Railway, Steam Packet Company města Dublinu, Lancashire Yorkshire Railway Company, Dublin &amp; Glasgow Steam Packet Company, Glasgow Dublin &amp; Londonderry Steam Packet Company (linka Laird), British &amp; Irish Steam Packet Company, Dublin &amp; Morecambe Steamers, London &amp; North Western Railway Company, hangáry Dublinského přístavního a&nbsp;dokového úřadu a&nbsp;tranzitní skladiště firmy Palgrave, Murphy a&nbsp;spol., rejdařů a&nbsp;zástupců lodních společností pro plavbu do&nbsp;Středomoří, Španělska, Portugalska, Francie, Belgie a&nbsp;Holandska a&nbsp;pro dopravu dobytka a&nbsp;další kolejovou dopravu obstarávanou Společností dublinských spojených tramvají, s. s&nbsp;r.o., hrazenou z&nbsp;pastvinářských poplatků.</span></p>
          <p class="chunk" data-nb-ref-number="877" data-nb-words="14" data-nb-chars="95"><span class="idea" data-nb-ref-number="920" id="idea920" data-nb-words="14" data-nb-chars="95"><em>Při vytyčení jaké protaze by&nbsp;se&nbsp;zadávka takovýchto plánů stala samozřejmou a&nbsp;nezbytnou apodozí?</em></span></p>
          <p class="chunk" data-nb-ref-number="878" data-nb-words="51" data-nb-chars="396"><span class="idea" data-nb-ref-number="921" id="idea921" data-nb-words="51" data-nb-chars="396">Mít kauci ve&nbsp;výši požadované částky, zaručené věnovací listinou a&nbsp;postupním dokladem znějícím na&nbsp;dárcovo dožití a&nbsp;po&nbsp;dárcově bezbolestném skonu na&nbsp;jeho dědictví, podloženou předními finančníky (Blumem pašou, Rotschildem, Guggenheimem, Hirschem, Montefiorem, Morganem, Rockefellerem) s&nbsp;šesticiferným, během zdárného života nahrabaným jměním, a&nbsp;spojit kapitál s&nbsp;vhodnou příležitostí, věc je&nbsp;hotova.</span></p>
          <p class="chunk" data-nb-ref-number="879" data-nb-words="9" data-nb-chars="58"><span class="idea" data-nb-ref-number="922" id="idea922" data-nb-words="9" data-nb-chars="58"><em>Kterak by&nbsp;se&nbsp;na&nbsp;takovém bohatství stal nakonec nezávislým?</em></span></p>
          <p class="chunk" data-nb-ref-number="880" data-nb-words="8" data-nb-chars="64"><span class="idea" data-nb-ref-number="923" id="idea923" data-nb-words="8" data-nb-chars="64">Nezávislým objevem zlaté žíly s&nbsp;nevyčerpatelným rudným ložiskem.</span></p>
          <p class="chunk" data-nb-ref-number="881" data-nb-words="7" data-nb-chars="49"><span class="idea" data-nb-ref-number="924" id="idea924" data-nb-words="7" data-nb-chars="49"><em>Proč uvažoval o&nbsp;plánech tak těžko proveditelných?</em></span></p>
          <p class="chunk" data-nb-ref-number="882" data-nb-words="43" data-nb-chars="239"><span class="idea" data-nb-ref-number="925" id="idea925" data-nb-words="43" data-nb-chars="239">K&nbsp;jeho axiomům patřilo, že&nbsp;když před ulehnutím ke&nbsp;spánku takto uvažuje nebo na&nbsp;sebe vztahuje, co&nbsp;si&nbsp;sám o&nbsp;sobě vypráví, nebo zas klidně vzpomíná na&nbsp;to, co&nbsp;bylo, zmírňuje mu&nbsp;to&nbsp;únavu a&nbsp;napomáhá k&nbsp;zdravému odpočinku a&nbsp;načerpání životní síly.</span></p>
          <p class="chunk" data-nb-ref-number="883" data-nb-words="3" data-nb-chars="22"><span class="idea" data-nb-ref-number="926" id="idea926" data-nb-words="3" data-nb-chars="22"><em>Čím to&nbsp;ospravedlňoval?</em></span></p>
          <p class="chunk" data-nb-ref-number="884" data-nb-words="49" data-nb-chars="316"><span class="idea" data-nb-ref-number="927" id="idea927" data-nb-words="49" data-nb-chars="316">Jako fyzik se&nbsp;poučil, že&nbsp;ze&nbsp;70 let celkového lidského života nejméně 2/7, tj. 20 let, padnou na&nbsp;spánek. Jakožto filozof věděl, že&nbsp;při dovršení jakkoliv vyměřeného života se&nbsp;každému člověku splní jen nepatrňoučká část jeho tužeb. Jakožto fyziolog byl přesvědčen, že&nbsp;hlavně ve&nbsp;spánku se&nbsp;zažehnávají choroboplodné síly.</span></p>
          <p class="chunk" data-nb-ref-number="885" data-nb-words="3" data-nb-chars="12"><span class="idea" data-nb-ref-number="928" id="idea928" data-nb-words="3" data-nb-chars="12"><em>Čeho se&nbsp;bál?</em></span></p>
          <p class="chunk" data-nb-ref-number="886" data-nb-words="21" data-nb-chars="145"><span class="idea" data-nb-ref-number="929" id="idea929" data-nb-words="21" data-nb-chars="145">Že&nbsp;ve&nbsp;spaní spáchá vraždu nebo sebevraždu tím, že&nbsp;se&nbsp;mu&nbsp;zakalí světlo rozumu, nezměřitelné kategorické inteligence umístěné v&nbsp;mozkových závitech.</span></p>
          <p class="chunk" data-nb-ref-number="887" data-nb-words="5" data-nb-chars="33"><span class="idea" data-nb-ref-number="930" id="idea930" data-nb-words="5" data-nb-chars="33"><em>Jaké bývaly jeho závěrečné úvahy?</em></span></p>
          <p class="chunk" data-nb-ref-number="888" data-nb-words="35" data-nb-chars="255"><span class="idea" data-nb-ref-number="931" id="idea931" data-nb-words="35" data-nb-chars="255">O&nbsp;nějaké svého druhu jedinečné reklamě, před kterou se&nbsp;chodec s&nbsp;úžasem zastaví, plakátové novince, zbavené vší přebujelosti, omezené na&nbsp;nejjednodušší a&nbsp;nejúčinnější pojmy a&nbsp;trvající jen chvilku letmého zahlédnutí a&nbsp;odpovídající prudkému spádu současnosti.</span></p>
          <p class="chunk" data-nb-ref-number="889" data-nb-words="6" data-nb-chars="33"><span class="idea" data-nb-ref-number="932" id="idea932" data-nb-words="6" data-nb-chars="33"><em>Co bylo v&nbsp;první odemčené zásuvce?</em></span></p>
          <p class="chunk" data-nb-ref-number="890" data-nb-words="488" data-nb-chars="3294"><span class="idea" data-nb-ref-number="933" id="idea933" data-nb-words="488" data-nb-chars="3294">Sešit na&nbsp;psaní, značky Vere Foster, majetek Milly (Millicent) Bloomové, některé stránky měl počmárány schematickými kresbami, na&nbsp;nichž bylo vidět kulovitou hlavu s&nbsp;5 zježenými vlasy, 2 očima z&nbsp;profilu, trup z&nbsp;en&nbsp;face se&nbsp;třemi pořádnými knoflíky, 1 trojúhelná noha: 2 vybledlé fotografie anglické královny Alexandry a&nbsp;Maude Branscombové, herečky a&nbsp;módní krasavice: vánoční pohlednice s&nbsp;vyobrazením cizopasné byliny, s&nbsp;nadpisem <em>Micpa</em> a&nbsp;s&nbsp;datem vánoce 1892, s&nbsp;jménem odesílatelů, p. Comerford s&nbsp;chotí, a&nbsp;s&nbsp;veršíčkem: <em>K</em> <em>této vánoční době štěstí a&nbsp;zdraví přeji tobě:</em> ždibec červeného, trochu rozteklého červeného pečetního vosku, koupeného v&nbsp;prodejně firmy Hely, s. s&nbsp;r.o., Dame Street č. 89, 90 a&nbsp;91: škatulka se&nbsp;zbylými pozlacenými špičkami per „J“, koupenými v&nbsp;téže prodejně téže firmy: staré přesýpací hodiny s&nbsp;přesýpacím pískem, který se&nbsp;přesýpal: zapečetěná předpověď (nikdy nerozpečetěná), napsaná Leopoldem Bloomem o&nbsp;tom, jaké důsledky bude mít uzákonění vládního návrhu Williama Ewarta Gladstona z&nbsp;r. 1886 na&nbsp;irskou samosprávu (nikdy neuzákoněného): slosovací vstupenka č. 2004 na&nbsp;dobročinný bazar sv. Kevina, cena 6 penny, 100 výher: dětské psaníčko, které bylo datováno malé pé, pondělí, a&nbsp;znělo: velké pé&nbsp;Papínku čárka velké jé&nbsp;Jak se&nbsp;máš otazník velké jé&nbsp;Já&nbsp;se&nbsp;mám dobře tečka nový odstavec podpis okrasným písmem velké em&nbsp;Milly bez tečky: brože s&nbsp;kamejí, majetek zesnulé Ellen Bloomové (rozené Higginsové): tři na&nbsp;stroji psané dopisy, adresát Jindra Kvitko, poste restante, pošta Westland Row, odesílatelka Marta Cliffordová, poste restante, pošta Dolphin’s Barn: transliterované jméno a&nbsp;adresa odesílatelky všech tří dopisů v&nbsp;obrácené abecedě boustrofedontickým tečkovaným čtyřřádkovým kryptogramem (s vynechanými samohláskami) N. IGS./WI. UU. OX/W. OKS. MH/Y. IM: výstřižek z&nbsp;anglického týdeníku <em>Moderní společnost,</em> týkající se&nbsp;tělesných trestů v&nbsp;dívčích školách: růžová stužka, která r. 1899 zdobila velikonoční vajíčko: dva zčásti rozmotané prezervativy se&nbsp;zásobními kapsičkami, zaslané poštou, schránka 32, pošta Charing Cross, Londýn W. C.: svazeček tuctu krémových obálek a&nbsp;slabě linkovaného dopisního papíru s&nbsp;vodovým znakem, zmenšený o&nbsp;3: hrst rakousko-uherských mincí: 2 kupóny Královské výhradní uherské loterie: slabě zvětšující čočka: 2 erotické fotografické pohlednice, na&nbsp;nichž bylo vidět: a) ústní koitus nahé seňority (pohled odzadu, horní poloha) a&nbsp;nahého torera (pohled zpředu, dolní poloha): b) řeholník (úplně oblečený, oči sklopeny) przní do&nbsp;konečníku řeholnici (polosvlečenou, oči upřeny před sebe), zaslané poštou, schránka 32, pošta Charing Cross, Londýn W. C.: vystřižený návod na&nbsp;zvláčnění starých kožených bot: 1 levandulová nepoužitá známka z&nbsp;doby panování královny Viktorie: záznam měření Leopolda Blooma, zapsaných před pravidelným používáním, během používání a&nbsp;dva měsíce po&nbsp;používání Sandow-Whitleyových pružin na&nbsp;sílení svalů (pro muže za&nbsp;15 šilinků, pro atlety za&nbsp;20 šilinků), a&nbsp;to&nbsp;hrudník 28 palců a&nbsp;29 1/2 palce, biceps 9 palců a&nbsp;10 palců, předloktí 8 1/2 a&nbsp;9 palců, stehno 10 palců a&nbsp;12 palců, lýtko 11 palců a&nbsp;12 palců: jeden prospekt na&nbsp;Divotvůrce, největší světový prostředek proti potížím v&nbsp;konečníku přímo od&nbsp;Divotvůrce, Coventry House, South Place, Londýn E. C., zaslaný paní Bloomové se&nbsp;stručným průvodním psaním, které začínalo: Milostivá.</span></p>
          <p class="chunk" data-nb-ref-number="891" data-nb-words="10" data-nb-chars="84"><span class="idea" data-nb-ref-number="934" id="idea934" data-nb-words="10" data-nb-chars="84"><em>Ocituj doslovný text, jímž prospekt dokazoval výhody tohoto divotvorného prostředku.</em></span></p>
          <p class="chunk" data-nb-ref-number="892" data-nb-words="76" data-nb-chars="481"><span class="idea" data-nb-ref-number="935" id="idea935" data-nb-words="76" data-nb-chars="481">Při plynatosti ve&nbsp;spaní léčí a&nbsp;konejší, báječně napomáhá přírodě tím, jak rázem ulevuje větrům, přičemž přirození se&nbsp;neznečistí a&nbsp;funguje normálně, po&nbsp;počáteční investici 7/6 bude z&nbsp;vás jiný člověk a&nbsp;život hned bude stát za&nbsp;to. Divotvůrce je&nbsp;praktický obzvlášť pro dámy, budou příjemně překvapeny, když zjistí účinek tak lahodný jako studený doušek pramenité vody v&nbsp;letním parnu. Doporučte svým známým paním a&nbsp;pánům, vydrží vám na&nbsp;celý život. Zasuňte dlouhý oblý konec. Divotvůrce.</span></p>
          <p class="chunk" data-nb-ref-number="893" data-nb-words="5" data-nb-chars="30"><span class="idea" data-nb-ref-number="936" id="idea936" data-nb-words="5" data-nb-chars="30"><em>Byla u&nbsp;toho písemná svědectví?</em></span></p>
          <p class="chunk" data-nb-ref-number="894" data-nb-words="18" data-nb-chars="164"><span class="idea" data-nb-ref-number="937" id="idea937" data-nb-words="18" data-nb-chars="164">Hojná. Od&nbsp;anglikánského duchovního, britského námořního důstojníka, známého autora, finančníka, nemocniční ošetřovatelky, dámy, matky pěti dětí, lajdáckého rošťáka.</span></p>
          <p class="chunk" data-nb-ref-number="895" data-nb-words="7" data-nb-chars="56"><span class="idea" data-nb-ref-number="938" id="idea938" data-nb-words="7" data-nb-chars="56"><em>Jak zněl závěr závěrečného svědectví lajdáckého rošťáka?</em></span></p>
          <p class="chunk" data-nb-ref-number="896" data-nb-words="16" data-nb-chars="104"><span class="idea" data-nb-ref-number="939" id="idea939" data-nb-words="16" data-nb-chars="104">Škoda, že&nbsp;za&nbsp;jihoafrického tažení neopatřila vláda divotvůrce našim vojákům. Jak by&nbsp;se&nbsp;jim bylo ulevilo!</span></p>
          <p class="chunk" data-nb-ref-number="897" data-nb-words="8" data-nb-chars="50"><span class="idea" data-nb-ref-number="940" id="idea940" data-nb-words="8" data-nb-chars="50"><em>Jaký předmět přidal Bloom do&nbsp;této sbírky předmětů?</em></span></p>
          <p class="chunk" data-nb-ref-number="898" data-nb-words="21" data-nb-chars="109"><span class="idea" data-nb-ref-number="941" id="idea941" data-nb-words="21" data-nb-chars="109">Na&nbsp;stroji psaný 4. dopis, který Jindra Kvitko (J. K, tolik co&nbsp;L. B.) obdržel od&nbsp;Marty Cliffordové (viz M. C.)</span></p>
          <p class="chunk" data-nb-ref-number="899" data-nb-words="6" data-nb-chars="45"><span class="idea" data-nb-ref-number="942" id="idea942" data-nb-words="6" data-nb-chars="45"><em>Jaké blahé pomyšlení doprovázelo tento počin?</em></span></p>
          <p class="chunk" data-nb-ref-number="900" data-nb-words="37" data-nb-chars="289"><span class="idea" data-nb-ref-number="943" id="idea943" data-nb-words="37" data-nb-chars="289">Pomyšlení, že&nbsp;kromě zmíněného dopisu zapůsobil včera příznivě svou magnetickou tváří, postavou i&nbsp;dvorností na&nbsp;vdanou ženu (paní Josephinu Breenovou, rozenou Josie Powellovou); na&nbsp;ošetřovatelku slečnu Callanovou (křestní jméno nezjištěno) a&nbsp;dívenku Gertrudu (Gerty, rodné jméno nezjištěno).</span></p>
          <p class="chunk" data-nb-ref-number="901" data-nb-words="5" data-nb-chars="25"><span class="idea" data-nb-ref-number="944" id="idea944" data-nb-words="5" data-nb-chars="25"><em>Jaká čáka se&nbsp;mu&nbsp;nabízela?</em></span></p>
          <p class="chunk" data-nb-ref-number="902" data-nb-words="27" data-nb-chars="201"><span class="idea" data-nb-ref-number="945" id="idea945" data-nb-words="27" data-nb-chars="201">Čáka v&nbsp;nejbližší době po&nbsp;nákladném hodování v&nbsp;soukromém pokojíku u&nbsp;elegantní kurtizány, tělesně vnadné, nepříliš prodejné, všestranně vzdělané, původem z&nbsp;lepší rodiny, uplatnit mužskou fascinační sílu.</span></p>
          <p class="chunk" data-nb-ref-number="903" data-nb-words="5" data-nb-chars="24"><span class="idea" data-nb-ref-number="946" id="idea946" data-nb-words="5" data-nb-chars="24"><em>Co bylo v&nbsp;druhé zásuvce?</em></span></p>
          <p class="chunk" data-nb-ref-number="904" data-nb-words="143" data-nb-chars="955"><span class="idea" data-nb-ref-number="947" id="idea947" data-nb-words="143" data-nb-chars="955">Doklady: rodný list Leopolda Pauly Blooma: vybavovací pojistka ve&nbsp;výši 500 liber u&nbsp;Skotské vdovské pojišťovny na&nbsp;jméno Millicent (Milly) Bloomové, jakož to&nbsp;zúročitelná životní pojistka 430 liber, po&nbsp;25 letech splatná ve&nbsp;výši 462 liber 10 šilinků, po&nbsp;60 letech nebo úmrtí ve&nbsp;výši 500 liber, po&nbsp;65 letech nebo úmrtí, respektive a&nbsp;po&nbsp;něm, nebo na&nbsp;požádání zúročitelná pojistka ve&nbsp;výši 299 liber 10 šilinků spolu s&nbsp;133 librami 10 šilinky zaplacenými v&nbsp;hotovosti: kontrolní bankovní knížka vydaná Ulsterskou bankou, College Green, za&nbsp;pololetí končící 31. prosince 1903, na&nbsp;běžném účtu vykazující přebytek čistého konta ve&nbsp;prospěch vkladatele 18 liber 14 šilinků 6 penny (slovy osmnáct liber čtrnáct šilinků šest penny): stvrzenka na&nbsp;900 liber čtyřprocentních (nominálních) kanadských státních papírů (kolku prostých): potvrzení od&nbsp;správy katolických hřbitovů (Glasnevin), týkající se&nbsp;koupě hrobní parcely: výstřižek z&nbsp;místních novin o&nbsp;jednostranné změně jména.</span></p>
          <p class="chunk" data-nb-ref-number="905" data-nb-words="5" data-nb-chars="34"><span class="idea" data-nb-ref-number="948" id="idea948" data-nb-words="5" data-nb-chars="34"><em>Ocituj doslovný text této lokálky.</em></span></p>
          <p class="chunk" data-nb-ref-number="906" data-nb-words="35" data-nb-chars="218"><span class="idea" data-nb-ref-number="949" id="idea949" data-nb-words="35" data-nb-chars="218">Já, Rudolph Virág, bydlištěm v&nbsp;Clanbrassil Street č. 52, Dublin, dříve Szombathely v&nbsp;Uherském království, dávám tímto na&nbsp;vědomost, že&nbsp;jsem přijal jméno Rudolph Bloom a&nbsp;pod ním chci být nadále kdykoliv a&nbsp;kdekoliv veden.</span></p>
          <p class="chunk" data-nb-ref-number="907" data-nb-words="13" data-nb-chars="83"><span class="idea" data-nb-ref-number="950" id="idea950" data-nb-words="13" data-nb-chars="83"><em>Jaké jiné předměty týkající se&nbsp;Rudolpha Blooma (rozeného Virága) byly v&nbsp;2. zásuvce?</em></span></p>
          <p class="chunk" data-nb-ref-number="908" data-nb-words="56" data-nb-chars="431"><span class="idea" data-nb-ref-number="951" id="idea951" data-nb-words="56" data-nb-chars="431">Rozplizlý daguerrotyp Rudolfa Virága a&nbsp;jeho otce Leopolda Virága, r. 1852 zhotovený v&nbsp;portrétním ateliéru jejich přímého, resp. vzdáleného příbuzného Stefana Virága ze&nbsp;Székesfehérváru (Uhry). Letitá hagada, do&nbsp;níž zašoupnuté konvexní brejle s&nbsp;rohovou obroučkou označovaly místo díkůvzdání v&nbsp;rituální modlitbě na&nbsp;Pesach (Přesnice): fotopohlednice Queen’s Hotel, Ennis, majitel Rudolph Bloom: obálka nadepsaná <em>Milému synu Leopoldovi.</em></span></p>
          <p class="chunk" data-nb-ref-number="909" data-nb-words="12" data-nb-chars="64"><span class="idea" data-nb-ref-number="952" id="idea952" data-nb-words="12" data-nb-chars="64"><em>Jaké úryvky vět se&nbsp;mu&nbsp;při čtení těchto tří celých slov vybavily?</em></span></p>
          <p class="chunk" data-nb-ref-number="910" data-nb-words="36" data-nb-chars="194"><span class="idea" data-nb-ref-number="953" id="idea953" data-nb-words="36" data-nb-chars="194">Zítra to&nbsp;bude týden, co&nbsp;jsem obdržel… marně jsem, Leopolde… s&nbsp;tvou mátí… už&nbsp;to&nbsp;nevydržím… u&nbsp;ní… se&nbsp;mnou je&nbsp;konec… buď na&nbsp;Athosa hodný, Leopolde… milý synu… vždycky… ode mě… <em>das Herz… Gott… dein…</em></span></p>
          <p class="chunk" data-nb-ref-number="911" data-nb-words="15" data-nb-chars="113"><span class="idea" data-nb-ref-number="954" id="idea954" data-nb-words="15" data-nb-chars="113"><em>Jaké vzpomínky na&nbsp;lidského tvora, trpícího stále větší trudnomyslností, se&nbsp;nad těmito předměty Bloomovi vybavily?</em></span></p>
          <p class="chunk" data-nb-ref-number="912" data-nb-words="28" data-nb-chars="221"><span class="idea" data-nb-ref-number="955" id="idea955" data-nb-words="28" data-nb-chars="221">Stařičký vdovec, vlasy rozcuchané, leží na&nbsp;lůžku, obličej zakrytý, vzdychá: neduživý pes Athos: mordovník v&nbsp;stupňovaných dávkách gránů a&nbsp;kventlíků utišuje drásavou neuralgii: posmrtná tvář sedmdesátníka, sebevražda jedem.</span></p>
          <p class="chunk" data-nb-ref-number="913" data-nb-words="6" data-nb-chars="36"><span class="idea" data-nb-ref-number="956" id="idea956" data-nb-words="6" data-nb-chars="36"><em>Nad čím pocítil Bloom osten výčitky?</em></span></p>
          <p class="chunk" data-nb-ref-number="914" data-nb-words="12" data-nb-chars="77"><span class="idea" data-nb-ref-number="957" id="idea957" data-nb-words="12" data-nb-chars="77">Že&nbsp;z&nbsp;mladické podrážděnosti měl některé náboženské články a&nbsp;obyčeje v&nbsp;neúctě.</span></p>
          <p class="chunk" data-nb-ref-number="915" data-nb-words="2" data-nb-chars="10"><span class="idea" data-nb-ref-number="958" id="idea958" data-nb-words="2" data-nb-chars="10"><em>Tak třeba?</em></span></p>
          <p class="chunk" data-nb-ref-number="916" data-nb-words="31" data-nb-chars="266"><span class="idea" data-nb-ref-number="959" id="idea959" data-nb-words="31" data-nb-chars="266">Zákaz nepožívat při jednom jídle maso a&nbsp;mléko, týdenní schůzky skřípavě odtažitých, přehorlivě zemitých, kupčických bývalých souvěrců a&nbsp;krajanů: obřezání nemluvňat mužského pohlaví: nadpřirozený ráz židovského písma: nevyslovitelnost tetragramatu: posvátnost sabatu.</span></p>
          <p class="chunk" data-nb-ref-number="917" data-nb-words="9" data-nb-chars="44"><span class="idea" data-nb-ref-number="960" id="idea960" data-nb-words="9" data-nb-chars="44"><em>Jak se&nbsp;mu&nbsp;nyní jevily tyto články a&nbsp;obyčeje?</em></span></p>
          <p class="chunk" data-nb-ref-number="918" data-nb-words="20" data-nb-chars="106"><span class="idea" data-nb-ref-number="961" id="idea961" data-nb-words="20" data-nb-chars="106">O&nbsp;nic rozumovější, než se&nbsp;mu&nbsp;jevily tehdy, o&nbsp;nic rozumovější, než se&nbsp;mu&nbsp;nyní jevily jiné články a&nbsp;obyčeje.</span></p>
          <p class="chunk" data-nb-ref-number="919" data-nb-words="8" data-nb-chars="56"><span class="idea" data-nb-ref-number="962" id="idea962" data-nb-words="8" data-nb-chars="56"><em>Jaké měl první vzpomínky na&nbsp;Rudolpha Blooma (zesnulého)?</em></span></p>
          <p class="chunk" data-nb-ref-number="920" data-nb-words="81" data-nb-chars="561"><span class="idea" data-nb-ref-number="963" id="idea963" data-nb-words="81" data-nb-chars="561">Rudolph Bloom (zesnulý) v&nbsp;zpětném pořadí vyprávěl svému synu Leopoldu Bloomovi (šestiletému) o&nbsp;tom, kde všude putoval a&nbsp;byl usazen, v&nbsp;Dublině, v&nbsp;Londýně, ve&nbsp;Florencii, v&nbsp;Miláně, ve&nbsp;Vídni, v&nbsp;Budapešti, v&nbsp;Szombathely, hlasitě si&nbsp;liboval (jeho děd viděl rakouskou císařovnu, uherskou královnu Marii Terezii), dával obchodní rady (že držel groš, dočkal se&nbsp;zlatého). Leopold Bloom (šestiletý) sledoval tato vyprávění neustálým nahlížením do&nbsp;zeměpisných map Evropy (politických) a&nbsp;nadhazoval, kde by&nbsp;se&nbsp;v&nbsp;jednotlivých zmíněných metropolích daly zřídit pobočné závody.</span></p>
          <p class="chunk" data-nb-ref-number="921" data-nb-words="15" data-nb-chars="101"><span class="idea" data-nb-ref-number="964" id="idea964" data-nb-words="15" data-nb-chars="101"><em>Jestlipak u&nbsp;vypravěče i&nbsp;posluchače čas stejnou měrou, byť jinak, zahladil vzpomínku na&nbsp;toto putování?</em></span></p>
          <p class="chunk" data-nb-ref-number="922" data-nb-words="18" data-nb-chars="133"><span class="idea" data-nb-ref-number="965" id="idea965" data-nb-words="18" data-nb-chars="133">U&nbsp;vypravěče přibýváním let a&nbsp;užíváním jedovatého narkotika: u&nbsp;posluchače přibýváním let a&nbsp;rozptylováním na&nbsp;zkušenosti prožité jinými.</span></p>
          <p class="chunk" data-nb-ref-number="923" data-nb-words="8" data-nb-chars="74"><span class="idea" data-nb-ref-number="966" id="idea966" data-nb-words="8" data-nb-chars="74"><em>Jaké osobité zvláštnosti byly průvodními jevy vypravěčovy zapomnětlivosti?</em></span></p>
          <p class="chunk" data-nb-ref-number="924" data-nb-words="35" data-nb-chars="203"><span class="idea" data-nb-ref-number="967" id="idea967" data-nb-words="35" data-nb-chars="203">Někdy se&nbsp;dával do&nbsp;jídla a&nbsp;nesmekl předem klobouk. Někdy hltal angrešt s&nbsp;mlékem z&nbsp;nahnutého talířku. Někdy si&nbsp;zas zbytky jídla stíral ze&nbsp;rtů natrženou obálkou nebo jiným kouskem papíru, který měl po&nbsp;ruce.</span></p>
          <p class="chunk" data-nb-ref-number="925" data-nb-words="7" data-nb-chars="51"><span class="idea" data-nb-ref-number="968" id="idea968" data-nb-words="7" data-nb-chars="51"><em>Které dva stařecké fenomény se&nbsp;častěji vyskytovaly?</em></span></p>
          <p class="chunk" data-nb-ref-number="926" data-nb-words="7" data-nb-chars="55"><span class="idea" data-nb-ref-number="969" id="idea969" data-nb-words="7" data-nb-chars="55">Krátkozraké počítání peněz prsty, říhavost po&nbsp;nasycení.</span></p>
          <p class="chunk" data-nb-ref-number="927" data-nb-words="8" data-nb-chars="57"><span class="idea" data-nb-ref-number="970" id="idea970" data-nb-words="8" data-nb-chars="57"><em>Který předmět ho&nbsp;nad těmito vzpomínkami poněkud utěšoval?</em></span></p>
          <p class="chunk" data-nb-ref-number="928" data-nb-words="11" data-nb-chars="94"><span class="idea" data-nb-ref-number="971" id="idea971" data-nb-words="11" data-nb-chars="94">Vybavovací pojistka, kontrolní bankovní knížka, potvrzení, že&nbsp;je&nbsp;majitelem prozatímních akcií.</span></p>
          <p class="chunk" data-nb-ref-number="929" data-nb-words="23" data-nb-chars="179"><span class="idea" data-nb-ref-number="972" id="idea972" data-nb-words="23" data-nb-chars="179"><em>Křížovým násobením zvratů osudu, před nimiž ho&nbsp;tyto opory chránily, a&nbsp;vyloučením veškerých kladných hodnot zjednoduš Blooma na&nbsp;nepatrnou zápornou iracionální neskutečnou kvantitu.</em></span></p>
          <p class="chunk" data-nb-ref-number="930" data-nb-words="99" data-nb-chars="827"><span class="idea" data-nb-ref-number="973" id="idea973" data-nb-words="99" data-nb-chars="827">V&nbsp;sestupném hélótském pořadí po&nbsp;sobě: Chudoba: chudoba podomního obchodníka s&nbsp;bižutérií, vymahače pochybných a&nbsp;nedobytných dluhů, výpomocného výběrčího chudinských a&nbsp;obecních dávek. Žebrota: žebrota podvodného bankrotáře, který se&nbsp;vyrovnává pakatýlkem 1 šilinku 4 penny za&nbsp;libru, nosiče reklam, kolportéra letáků, nočního tuláka, dotěrného pochlebníka, zmrzačeného námořníka, slepého výrostka, přestárlého soudního drába, kazisvěta, vyžírky, otrapy, patolízala, posmívaného potrhlíka, který v&nbsp;parku sedá na&nbsp;lavici pod odloženým děravým deštníkem. Naprostá zuboženost chovance Mužského starobince (Královská nemocnice), Kilmainham, chovance Simpsonovy nemocnice pro zchudlé, leč spořádané, trvale ochromené dnou nebo slepotou. Nadir bídy: stařičký, bezvládný, svéprávnosti zbavený, státem vydržovaný skomírající pomatený chuďas.</span></p>
          <p class="chunk" data-nb-ref-number="931" data-nb-words="4" data-nb-chars="30"><span class="idea" data-nb-ref-number="974" id="idea974" data-nb-words="4" data-nb-chars="30"><em>S jakými průvodními příkořími?</em></span></p>
          <p class="chunk" data-nb-ref-number="932" data-nb-words="36" data-nb-chars="292"><span class="idea" data-nb-ref-number="975" id="idea975" data-nb-words="36" data-nb-chars="292">Bezcitná lhostejnost ženských dříve přívětivých, přezíravost svalnatých mužských, zavděkbrání krajícem chleba, líčená nepovědomost letmých známých, štěkot parchantských neregistrovaných potulných psů, dětské ostřelování shnilou zeleninou, která stojí za&nbsp;málo nebo za&nbsp;nic nebo méně než za&nbsp;nic.</span></p>
          <p class="chunk" data-nb-ref-number="933" data-nb-words="6" data-nb-chars="40"><span class="idea" data-nb-ref-number="976" id="idea976" data-nb-words="6" data-nb-chars="40"><em>Čím se&nbsp;dalo takovému postavení předejít?</em></span></p>
          <p class="chunk" data-nb-ref-number="934" data-nb-words="6" data-nb-chars="47"><span class="idea" data-nb-ref-number="977" id="idea977" data-nb-words="6" data-nb-chars="47">Skonem (změnou stavu), odchodem (změnou místa).</span></p>
          <p class="chunk" data-nb-ref-number="935" data-nb-words="2" data-nb-chars="11"><span class="idea" data-nb-ref-number="978" id="idea978" data-nb-words="2" data-nb-chars="11"><em>Čím raději?</em></span></p>
          <p class="chunk" data-nb-ref-number="936" data-nb-words="5" data-nb-chars="37"><span class="idea" data-nb-ref-number="979" id="idea979" data-nb-words="5" data-nb-chars="37">Tím druhým, cestou nejmenšího odporu.</span></p>
          <p class="chunk" data-nb-ref-number="937" data-nb-words="6" data-nb-chars="41"><span class="idea" data-nb-ref-number="980" id="idea980" data-nb-words="6" data-nb-chars="41"><em>Jaké zřetele to&nbsp;nedělaly zcela nežádoucí?</em></span></p>
          <p class="chunk" data-nb-ref-number="938" data-nb-words="20" data-nb-chars="160"><span class="idea" data-nb-ref-number="981" id="idea981" data-nb-words="20" data-nb-chars="160">Ustavičné soužití bránící navzájem snášet tělesné neduhy. Stále víc uplatňovaný sklon k&nbsp;samostatným nákupům. Potřeba netrvalým pohybem mařit trvalost samovazby.</span></p>
          <p class="chunk" data-nb-ref-number="939" data-nb-words="6" data-nb-chars="43"><span class="idea" data-nb-ref-number="982" id="idea982" data-nb-words="6" data-nb-chars="43"><em>Jaké zřetele to&nbsp;nedělaly zcela iracionální?</em></span></p>
          <p class="chunk" data-nb-ref-number="940" data-nb-words="45" data-nb-chars="294"><span class="idea" data-nb-ref-number="983" id="idea983" data-nb-words="45" data-nb-chars="294">Dotyční partneři se&nbsp;kdysi spojili, čímž se&nbsp;rozmnožili a&nbsp;vzrostli, a&nbsp;učinivše to, zplodivše potomstvo a&nbsp;do&nbsp;dospělosti je&nbsp;vypiplavše, teď rozdvojeni by&nbsp;se&nbsp;museli znovu spojit, aby se&nbsp;rozmnožili a&nbsp;vzrostli, což je&nbsp;nesmysl, a&nbsp;znovuspojením vytvořili dvojici spojujících se&nbsp;partnerů, což je&nbsp;nemožné.</span></p>
          <p class="chunk" data-nb-ref-number="941" data-nb-words="5" data-nb-chars="31"><span class="idea" data-nb-ref-number="984" id="idea984" data-nb-words="5" data-nb-chars="31"><em>Jaké zřetele to&nbsp;dělaly žádoucí?</em></span></p>
          <p class="chunk" data-nb-ref-number="942" data-nb-words="17" data-nb-chars="125"><span class="idea" data-nb-ref-number="985" id="idea985" data-nb-words="17" data-nb-chars="125">Vábnost některých míst v&nbsp;Irsku i&nbsp;v&nbsp;cizině, šrafováním i&nbsp;číslicemi znázorněných na&nbsp;polychromovaných generálkách i&nbsp;speciálkách.</span></p>
          <p class="chunk" data-nb-ref-number="943" data-nb-words="2" data-nb-chars="8"><span class="idea" data-nb-ref-number="986" id="idea986" data-nb-words="2" data-nb-chars="8"><em>V Irsku?</em></span></p>
          <p class="chunk" data-nb-ref-number="944" data-nb-words="38" data-nb-chars="296"><span class="idea" data-nb-ref-number="987" id="idea987" data-nb-words="38" data-nb-chars="296">Útesy moherské, větrné pustiny connemarské, jezero Neagh s&nbsp;potopeným zkamenělým městem. Obří hráz, tvrz camdenská a&nbsp;tvrz carlisleská, Zlatý úval tipperarský, Aranské ostrovy, pastviny královského Meathu, Brigidin jilm v&nbsp;Kildaru, Queen’s-islandské doky v&nbsp;Belfastu, Lososí skok, killarneyská plesa.</span></p>
          <p class="chunk" data-nb-ref-number="945" data-nb-words="2" data-nb-chars="9"><span class="idea" data-nb-ref-number="988" id="idea988" data-nb-words="2" data-nb-chars="9"><em>V cizině?</em></span></p>
          <p class="chunk" data-nb-ref-number="946" data-nb-words="98" data-nb-chars="718"><span class="idea" data-nb-ref-number="989" id="idea989" data-nb-words="98" data-nb-chars="718">Cejlon (kde jsou kořenité zahrady, dodávající čaj Thomasu Kernanovi, obchodnímu zástupci firmy Pullbrook, Robertson a&nbsp;spol., Londýn E. C., Mincing Lane, Dublin, Dame Street), svaté město Jeruzalém (vytoužený cíl, kde je&nbsp;mešita Omarova a&nbsp;Damašská brána), úžina Gibraltarská (jedinečné rodiště Marion Tweedyové), Parthenon (kde stojí sochy, nahá řecká božstva), wallstreetská finanční burza (vládkyně světového peněžnictví), Plaza de&nbsp;Toros v&nbsp;La&nbsp;Linea, Španělsko (kde skolil býka O’Hara z&nbsp;cameronského pluku skotských myslivců), Niagara (kterou žádný lidský tvor bez úhony neproplul), kraj Eskymáků (mýdložroutů), zakázaná země Tibetská (odtud se&nbsp;žádný cestovatel nevrací). Neapolský záliv (vidět ho&nbsp;a&nbsp;umřít), Mrtvé moře.</span></p>
          <p class="chunk" data-nb-ref-number="947" data-nb-words="7" data-nb-chars="45"><span class="idea" data-nb-ref-number="990" id="idea990" data-nb-words="7" data-nb-chars="45"><em>Pod jakým vůdcovstvím a&nbsp;podle jakých znamení?</em></span></p>
          <p class="chunk" data-nb-ref-number="948" data-nb-words="62" data-nb-chars="421"><span class="idea" data-nb-ref-number="991" id="idea991" data-nb-words="62" data-nb-chars="421">Na&nbsp;moři, severně, v&nbsp;noci podle Polárky, ležící v&nbsp;průsečíku přímky od&nbsp;beta a&nbsp;alfa ve&nbsp;Velké Medvědici, prodloužené a&nbsp;zvnějška dělené u&nbsp;omega a&nbsp;přepony pravoúhlého trojúhelníku, vzniklého prodlouženou přímkou alfa omega a&nbsp;přímkou alfa delta Velké medvědice. Na&nbsp;souši, jižně, dvojkulový měsíc, v&nbsp;neúplných rozličných fázích lunace zadním rozparkem čouhající z&nbsp;nedopjaté sukně macaté couravé trajdy, sloupu oblačného přes den.</span></p>
          <p class="chunk" data-nb-ref-number="949" data-nb-words="9" data-nb-chars="58"><span class="idea" data-nb-ref-number="992" id="idea992" data-nb-words="9" data-nb-chars="58"><em>Jakou vyhláškou by&nbsp;se&nbsp;dala na&nbsp;vědomí nezvěstnost odešlého?</em></span></p>
          <p class="chunk" data-nb-ref-number="950" data-nb-words="52" data-nb-chars="332"><span class="idea" data-nb-ref-number="993" id="idea993" data-nb-words="52" data-nb-chars="332">Odměna 5 liber, ztracen, ukraden nebo ze&nbsp;svého bydliště, Eccles Street č. 7, zatoulán nezvěstný čtyřicátník, slyšící na&nbsp;jméno Bloom, Leopold (Poldy), výška 5 stop 9 1/2 palce, zavalitý, olivové pleti, zatím snad ovousatělý, posledně měl na&nbsp;sobě černý oblek. Shora uvedená částka bude vyplacena za&nbsp;zprávu, která povede k&nbsp;jeho nálezu.</span></p>
          <p class="chunk" data-nb-ref-number="951" data-nb-words="11" data-nb-chars="78"><span class="idea" data-nb-ref-number="994" id="idea994" data-nb-words="11" data-nb-chars="78"><em>Jaké obecné dvojslovné slovce mu&nbsp;bude náležet jakožto jsoucnosti i&nbsp;nicotnosti?</em></span></p>
          <p class="chunk" data-nb-ref-number="952" data-nb-words="10" data-nb-chars="47"><span class="idea" data-nb-ref-number="995" id="idea995" data-nb-words="10" data-nb-chars="47">Každý je&nbsp;nosí a&nbsp;žádný je&nbsp;nezná. Kdekdo a&nbsp;Nikdo.</span></p>
          <p class="chunk" data-nb-ref-number="953" data-nb-words="5" data-nb-chars="26"><span class="idea" data-nb-ref-number="996" id="idea996" data-nb-words="5" data-nb-chars="26"><em>Jaký mu&nbsp;bude náležet hold?</em></span></p>
          <p class="chunk" data-nb-ref-number="954" data-nb-words="11" data-nb-chars="77"><span class="idea" data-nb-ref-number="997" id="idea997" data-nb-words="11" data-nb-chars="77">Úcta a&nbsp;dary cizinců, přátel Kdekoho. Nesmrtelná nymfa, krása, nevěsta Nikoho.</span></p>
          <p class="chunk" data-nb-ref-number="955" data-nb-words="8" data-nb-chars="46"><span class="idea" data-nb-ref-number="998" id="idea998" data-nb-words="8" data-nb-chars="46"><em>To se&nbsp;odešlý už&nbsp;nikdy nikde nikterak neobjeví?</em></span></p>
          <p class="chunk" data-nb-ref-number="956" data-nb-words="87" data-nb-chars="624"><span class="idea" data-nb-ref-number="999" id="idea999" data-nb-words="87" data-nb-chars="624">Samopuzen stále bude putovat po&nbsp;nejzazší mez kometového okruhu, za&nbsp;stálice a&nbsp;proměnlivá slunce, i&nbsp;jen dalekohledem dozírné planety, za&nbsp;hvězdné tuláky a&nbsp;poběhlíky z&nbsp;kraje do&nbsp;kraje bude procházet, mezi národy, vprostřed událostí. Zčistajasna někde zaslechne a&nbsp;sluncem puzen nijak zdráhavě uposlechne povelu k&nbsp;návratu. Odtud ze&nbsp;souhvězdí Severní Koruny zmizna znovuzrozen se&nbsp;znovu objeví nad deltou v&nbsp;souhvězdí Kassiopeie a&nbsp;po&nbsp;nespočetných eonech putování se&nbsp;jako všem odcizený mstitel, trestač přestupníků, chmurný křižák, procitlý spáč navrátí s&nbsp;peněžními prostředky (řekněme) převyšujícími Rothschilda nebo stříbrného krále.</span></p>
          <p class="chunk" data-nb-ref-number="957" data-nb-words="6" data-nb-chars="40"><span class="idea" data-nb-ref-number="1000" id="idea1000" data-nb-words="6" data-nb-chars="40"><em>Co by&nbsp;takový návrat udělalo iracionální?</em></span></p>
          <p class="chunk" data-nb-ref-number="958" data-nb-words="17" data-nb-chars="106"><span class="idea" data-nb-ref-number="1001" id="idea1001" data-nb-words="17" data-nb-chars="106">Chatrná rovnice mezi exodem a&nbsp;návratem skrze zvratný prostor a&nbsp;mezi exodem a&nbsp;návratem skrze nezvratný čas.</span></p>
          <p class="chunk" data-nb-ref-number="959" data-nb-words="8" data-nb-chars="63"><span class="idea" data-nb-ref-number="1002" id="idea1002" data-nb-words="8" data-nb-chars="63"><em>Jaká souhra sil, navazující malátnost, dělala odchod nežádoucí?</em></span></p>
          <p class="chunk" data-nb-ref-number="960" data-nb-words="53" data-nb-chars="374"><span class="idea" data-nb-ref-number="1003" id="idea1003" data-nb-words="53" data-nb-chars="374">Pozdní hodina, která dělá člověka loudavým: noční šero, které ho&nbsp;dělá neviditelným: nejistota na&nbsp;ulicích, která je&nbsp;dělá nebezpečnými: potřeba odpočinku, která zrazuje od&nbsp;pohybu: blízkost obsazené postele, která zrazuje od&nbsp;pátrání: tušení tepla (lidského) mírněného chladem (povlaku), které zrazuje od&nbsp;touhy a&nbsp;dělá ji&nbsp;toužebnou: soška Narcisa, zvuk bez ozvěny, toužená touha.</span></p>
          <p class="chunk" data-nb-ref-number="961" data-nb-words="7" data-nb-chars="51"><span class="idea" data-nb-ref-number="1004" id="idea1004" data-nb-words="7" data-nb-chars="51"><em>Jakou výhodu měla obsazená postel proti neobsazené?</em></span></p>
          <p class="chunk" data-nb-ref-number="962" data-nb-words="38" data-nb-chars="265"><span class="idea" data-nb-ref-number="1005" id="idea1005" data-nb-words="38" data-nb-chars="265">Zrušení noční samoty, lidské (zrale ženské) ohřívání, o&nbsp;moc lepší než nelidské (horká láhev), podráždění lidským dotykem, úspora na&nbsp;domácím žehlení, když se&nbsp;kalhoty pečlivě srovnají a&nbsp;po&nbsp;délce uloží mezi pérovou matraci (pruhovanou) a&nbsp;vlněnou matraci (kostkovanou).</span></p>
          <p class="chunk" data-nb-ref-number="963" data-nb-words="18" data-nb-chars="137"><span class="idea" data-nb-ref-number="1006" id="idea1006" data-nb-words="18" data-nb-chars="137"><em>Jaké dřívější posloupné příčiny nastřádané únavy, ještě před vstáváním postřehnuté, si&nbsp;Bloom ještě před vstáváním v&nbsp;duchu zrekapituloval?</em></span></p>
          <p class="chunk" data-nb-ref-number="964" data-nb-words="122" data-nb-chars="881"><span class="idea" data-nb-ref-number="1007" id="idea1007" data-nb-words="122" data-nb-chars="881">Příprava snídaně (oběť zápalná): hourání v&nbsp;útrobách a&nbsp;záměrné vyprázdnění (svatostánek): koupel (Janův obřad): pohřeb (Samuelův obřad): inzerát Alexandra Clavise (urím a&nbsp;tumím)<a href="./resources/undefined">[323]</a>: lehká přesnídávka (Melchisedechův obřad): návštěva v&nbsp;muzeu a&nbsp;v&nbsp;Národní knihovně (místo svaté): shánění knihy po&nbsp;Bedford Row, Kupeckém podloubí, Wellingtonově nábřeží (Simchat tóra)<a href="./resources/undefined">[324]</a>: hudba v&nbsp;hotelu Ormond (Šír haššírím)<a href="./resources/undefined">[325]</a>: hádka s&nbsp;neurvalým troglodytem u&nbsp;Bernarda Kiernana (celopal): prázdný časový úsek s&nbsp;jízdou v&nbsp;kočáře, návštěvou v&nbsp;domě smutku, loučením (na poušti): erotika vzbuzená exhibicionistkou (Onanův obřad): vleklý porod paní Miny Purefoyové (oběť pozdvižení): návštěva vykřičeného domu paní Belly Cohenové, dolní strana Tyrone Street č. 82, z&nbsp;toho vzniklý kravál a&nbsp;přizabití v&nbsp;Beaver Street (Armageddon): noční procházka do&nbsp;drožkářské boudy a&nbsp;z&nbsp;ní&nbsp;dál k&nbsp;Buttovu mostu (smíření).</span></p>
          <p class="chunk" data-nb-ref-number="965" data-nb-words="22" data-nb-chars="130"><span class="idea" data-nb-ref-number="1008" id="idea1008" data-nb-words="22" data-nb-chars="130"><em>Jakou samoděčnou záhadu postřehl Bloom, když užuž vstával, že&nbsp;tomu půjde na&nbsp;kloub, aby se&nbsp;snad nestalo, že&nbsp;tomu na&nbsp;kloub nepřijde?</em></span></p>
          <p class="chunk" data-nb-ref-number="966" data-nb-words="15" data-nb-chars="136"><span class="idea" data-nb-ref-number="1009" id="idea1009" data-nb-words="15" data-nb-chars="136">Původ krátkého prudkého nenadále zaslechnutého ryčného jediného řachnutí, vydaného bezcitným materiálem utažených žilek dřevěného stolu.</span></p>
          <p class="chunk" data-nb-ref-number="967" data-nb-words="15" data-nb-chars="136"><span class="idea" data-nb-ref-number="1010" id="idea1010" data-nb-words="15" data-nb-chars="136"><em>Jakou samozadrhnutou záhadu postřehnout usilující Bloom, vstav, popošed a&nbsp;sesbírav hojnobarevné, hojnotvárné, hojné šatstvo, nepochopil?</em></span></p>
          <p class="chunk" data-nb-ref-number="968" data-nb-words="3" data-nb-chars="16"><span class="idea" data-nb-ref-number="1011" id="idea1011" data-nb-words="3" data-nb-chars="16">Kdo je&nbsp;M’Intosh.</span></p>
          <p class="chunk" data-nb-ref-number="969" data-nb-words="21" data-nb-chars="150"><span class="idea" data-nb-ref-number="1012" id="idea1012" data-nb-words="21" data-nb-chars="150"><em>Jakou samozřejmou po&nbsp;30 let s&nbsp;chmurnou zarytostí probádávanou záhadu Bloom, sfouknutím umělého světla přivodiv přirozenou tmu, náhle v&nbsp;duchu pochopil?</em></span></p>
          <p class="chunk" data-nb-ref-number="970" data-nb-words="6" data-nb-chars="34"><span class="idea" data-nb-ref-number="1013" id="idea1013" data-nb-words="6" data-nb-chars="34">Kde je&nbsp;Mojžíš, když zhasne svíčka.</span></p>
          <p class="chunk" data-nb-ref-number="971" data-nb-words="11" data-nb-chars="67"><span class="idea" data-nb-ref-number="1014" id="idea1014" data-nb-words="11" data-nb-chars="67"><em>Jaké vady na&nbsp;bezvadném dni si&nbsp;Bloom popocházeje v&nbsp;duchu vyjmenoval?</em></span></p>
          <p class="chunk" data-nb-ref-number="972" data-nb-words="67" data-nb-chars="419"><span class="idea" data-nb-ref-number="1015" id="idea1015" data-nb-words="67" data-nb-chars="419">Že&nbsp;zatím nedostal novou zadávku inzerátu, že&nbsp;nedostal od&nbsp;Thomase Kernana (zástupce firmy Pullbrook, Robertson a&nbsp;spol., Dublin, Dame Street č. 5 a&nbsp;Londýn E. C., Mincing Lane č. 2) špetku čaje, že&nbsp;nezjistil, vyskytuje-li se, či&nbsp;nevyskytuje na&nbsp;zadnici řeckých bohyň řitní otvor, že&nbsp;nedostal vstupenku (volnou ani placenou) na&nbsp;představení <em>Ley</em> paní Bandmanové Palmerové v&nbsp;divadle Gaiety, Jižní King Street č: 46, 47, 48, 49.</span></p>
          <p class="chunk" data-nb-ref-number="973" data-nb-words="10" data-nb-chars="62"><span class="idea" data-nb-ref-number="1016" id="idea1016" data-nb-words="10" data-nb-chars="62"><em>Jaký dojem dávné tváře se&nbsp;stanuvšímu Bloomovi v&nbsp;duchu vybavil?</em></span></p>
          <p class="chunk" data-nb-ref-number="974" data-nb-words="18" data-nb-chars="142"><span class="idea" data-nb-ref-number="1017" id="idea1017" data-nb-words="18" data-nb-chars="142">Tvář jejího otce, nebožtíka majora Briana Coopera Tweedyho od&nbsp;Královských dublinských fyzilírů, bydliště Gibraltar a&nbsp;Rehoboth, Dolphin’s Barn.</span></p>
          <p class="chunk" data-nb-ref-number="975" data-nb-words="8" data-nb-chars="54"><span class="idea" data-nb-ref-number="1018" id="idea1018" data-nb-words="8" data-nb-chars="54"><em>Jaké návratné dojmy téže tváře byly hypoteticky možné?</em></span></p>
          <p class="chunk" data-nb-ref-number="976" data-nb-words="45" data-nb-chars="337"><span class="idea" data-nb-ref-number="1019" id="idea1019" data-nb-words="45" data-nb-chars="337">Jak z&nbsp;konečné stanice Great Northern Railway, Amiens Street, s&nbsp;ustavičným stejnoměrným zrychlováním se&nbsp;vzdaluje po&nbsp;rovnoběžkách při prodloužení se&nbsp;stýkajících v&nbsp;nekonečnu: jak se&nbsp;po&nbsp;rovnoběžkách z&nbsp;nekonečna zpátky prodloužených s&nbsp;ustavičným stejnoměrným zpomalováním na&nbsp;konečnou stanici Great Northern Railway, Amiens Street, zase vrací.</span></p>
          <p class="chunk" data-nb-ref-number="977" data-nb-words="7" data-nb-chars="56"><span class="idea" data-nb-ref-number="1020" id="idea1020" data-nb-words="7" data-nb-chars="56"><em>Jaké rozmanité součástky intimní ženské toalety zahlédl?</em></span></p>
          <p class="chunk" data-nb-ref-number="978" data-nb-words="69" data-nb-chars="526"><span class="idea" data-nb-ref-number="1021" id="idea1021" data-nb-words="69" data-nb-chars="526">Nové pachu prosté polohedvábné dámské punčochy, nové fialové podvazky, dámské mušelínové kalhoty většího čísla a&nbsp;vydatného střihu, čpící panaxem, jasmínem a&nbsp;tureckými cigaretami, s&nbsp;dlouhým lesklým ocelovým spínacím špendlíkem, zapjatým nakřivo, batistový živůtek lemovaný úzkou krajkou, plisovanou spodničku z&nbsp;modrého hedvábného moaré, to&nbsp;všechno halabala rozházené po&nbsp;čtverhranném, čtyřnásob ztuženém kufru, na&nbsp;rozích okovaném a&nbsp;polepeném pestrými nálepkami a&nbsp;vpředu označeném bílými písmenami B. C. T. (Brian Cooper Tweedy).</span></p>
          <p class="chunk" data-nb-ref-number="979" data-nb-words="4" data-nb-chars="28"><span class="idea" data-nb-ref-number="1022" id="idea1022" data-nb-words="4" data-nb-chars="28"><em>Jaké neintimní věci zahlédl?</em></span></p>
          <p class="chunk" data-nb-ref-number="980" data-nb-words="66" data-nb-chars="457"><span class="idea" data-nb-ref-number="1023" id="idea1023" data-nb-words="66" data-nb-chars="457">Komodu s&nbsp;polámanou nohou, úplně zakrytou čtvercovým kretónovým přehozem jablečného vzoru, a&nbsp;na&nbsp;něm dámský slaměný klobouk. Oranžově meandrovanou toaletní garnituru, zakoupenou u&nbsp;Henryho Price, výroba košíků, galanterního, porcelánového a&nbsp;železářského zboží, Moore Street č. 21, 22, 23, halabala rozestavenou na&nbsp;stojánku i&nbsp;na&nbsp;zemi a&nbsp;pozůstávající z&nbsp;umývadla, nádoby na&nbsp;mýdlo a&nbsp;misky na&nbsp;kartáček (pospolu na&nbsp;stojánku), džbánku a&nbsp;noční vázy (odděleně na&nbsp;zemi).</span></p>
          <p class="chunk" data-nb-ref-number="981" data-nb-words="2" data-nb-chars="16"><span class="idea" data-nb-ref-number="1024" id="idea1024" data-nb-words="2" data-nb-chars="16"><em>Bloomovy počiny?</em></span></p>
          <p class="chunk" data-nb-ref-number="982" data-nb-words="46" data-nb-chars="300"><span class="idea" data-nb-ref-number="1025" id="idea1025" data-nb-words="46" data-nb-chars="300">Kousky prádla uložil na&nbsp;křeslo, sám si&nbsp;zbylé kousky prádla svlékl, zpod spodní podušky v&nbsp;hlavách postele vytáhl složenou dlouhou bílou noční košili, příslušnými otvory v&nbsp;noční košili prostrčil hlavu a&nbsp;paže, z&nbsp;hlav postele do&nbsp;nohou přendal polštář, příslušně upravil prostěradlo a&nbsp;vstoupil do&nbsp;postele.</span></p>
          <p class="chunk" data-nb-ref-number="983" data-nb-words="1" data-nb-chars="4"><span class="idea" data-nb-ref-number="1026" id="idea1026" data-nb-words="1" data-nb-chars="4"><em>Jak?</em></span></p>
          <p class="chunk" data-nb-ref-number="984" data-nb-words="59" data-nb-chars="408"><span class="idea" data-nb-ref-number="1027" id="idea1027" data-nb-words="59" data-nb-chars="408">Ostražitě, jako vstupoval napořád do&nbsp;příbytku (vlastního i&nbsp;nevlastního): šetrně, hadovité spirály pérové matrace byly staré, mosazné plíšky a&nbsp;plazovité přívěsky uvolněné a&nbsp;pod tíhou i&nbsp;náporem se&nbsp;hned roztřásly: rozvážně, jako by&nbsp;vstupoval do&nbsp;doupěte nebo do&nbsp;pasti rozkoší nebo zmijí: zlehka, aby nevyrušoval: pokorně, do&nbsp;postele početí i&nbsp;porodu, manželství dokonaného i&nbsp;manželství porušeného, spánku i&nbsp;smrti.</span></p>
          <p class="chunk" data-nb-ref-number="985" data-nb-words="10" data-nb-chars="58"><span class="idea" data-nb-ref-number="1028" id="idea1028" data-nb-words="10" data-nb-chars="58"><em>S čím se&nbsp;setkaly jeho končetiny, když je&nbsp;ponenáhlu natáhl?</em></span></p>
          <p class="chunk" data-nb-ref-number="986" data-nb-words="28" data-nb-chars="179"><span class="idea" data-nb-ref-number="1029" id="idea1029" data-nb-words="28" data-nb-chars="179">S&nbsp;čistým povlečením, s&nbsp;dalšími pachy, s&nbsp;přítomným lidským tělem, ženským, jejím, s&nbsp;otiskem lidské postavy mužské, ne&nbsp;jeho, s&nbsp;drobty chleba, se&nbsp;ždibci převařené konzervy, ty&nbsp;smetl.</span></p>
          <p class="chunk" data-nb-ref-number="987" data-nb-words="7" data-nb-chars="33"><span class="idea" data-nb-ref-number="1030" id="idea1030" data-nb-words="7" data-nb-chars="33"><em>Kdyby se&nbsp;usmál, proč by&nbsp;se&nbsp;usmál?</em></span></p>
          <p class="chunk" data-nb-ref-number="988" data-nb-words="56" data-nb-chars="323"><span class="idea" data-nb-ref-number="1031" id="idea1031" data-nb-words="56" data-nb-chars="323">Při pomyšlení, že&nbsp;každý vstupující si&nbsp;představuje, že&nbsp;vstupuje první, a&nbsp;zatím je&nbsp;vždycky posledním členem předešlé řady, a&nbsp;i&nbsp;když je&nbsp;prvním členem další, každý si&nbsp;představuje, že&nbsp;je&nbsp;první a&nbsp;poslední, sám a&nbsp;jediný, a&nbsp;zatím v&nbsp;řadě začaté v&nbsp;nekonečnu a&nbsp;do&nbsp;nekonečna opakované není ani první, ani poslední, ani sám, ani jediný.</span></p>
          <p class="chunk" data-nb-ref-number="989" data-nb-words="3" data-nb-chars="19"><span class="idea" data-nb-ref-number="1032" id="idea1032" data-nb-words="3" data-nb-chars="19"><em>Jaké předešlé řady?</em></span></p>
          <p class="chunk" data-nb-ref-number="990" data-nb-words="92" data-nb-chars="646"><span class="idea" data-nb-ref-number="1033" id="idea1033" data-nb-words="92" data-nb-chars="646">Jestli byl prvním členem řady řekněme Mulvey, další byli Penrose, Bartell d’Arcy, profesor Goodwin, Julius Mastiansky, John Henry Menton, otec Bernard Corrigan, nějaký statkář na&nbsp;koňské výstavě Královské dublinské společnosti, Červ O’Reilly, Matthew Dillon, Valentine Blake Dillon (dublinský purkmistr), Christopher Calliman Lenehan, nějaký italský kolovrátkář, neznámý pán v&nbsp;divadle Gaiety, Benjamin Dollard, Šimon Dedalus, Andrew (Chcáč) Burke, Joseph Cuffe, Rozšafa Hely, radní John Hooper, dr. Francis Brady, otec Sebastian z&nbsp;hory Argus, cídič bot u&nbsp;hlavní pošty, H. E. (Bivoj) Boylan a&nbsp;tak dál jeden po&nbsp;druhém až&nbsp;k&nbsp;členu nikterak poslednímu.</span></p>
          <p class="chunk" data-nb-ref-number="991" data-nb-words="14" data-nb-chars="89"><span class="idea" data-nb-ref-number="1034" id="idea1034" data-nb-words="14" data-nb-chars="89"><em>Jaké myšlenky ho&nbsp;napadaly o&nbsp;posledním členu této řady a&nbsp;nejposlednějšímu hostu v&nbsp;posteli?</em></span></p>
          <p class="chunk" data-nb-ref-number="992" data-nb-words="17" data-nb-chars="123"><span class="idea" data-nb-ref-number="1035" id="idea1035" data-nb-words="17" data-nb-chars="123">Myšlenky o&nbsp;jeho bujarosti (tahoun), o&nbsp;jeho hromotluctví (čahoun), o&nbsp;jeho kšeftařství (krkoun), o&nbsp;jeho chytlavosti (drzoun).</span></p>
          <p class="chunk" data-nb-ref-number="993" data-nb-words="11" data-nb-chars="85"><span class="idea" data-nb-ref-number="1036" id="idea1036" data-nb-words="11" data-nb-chars="85"><em>Proč kromě bujarosti, hromotluctví a&nbsp;kšeftařství bila pozorovateli do&nbsp;očí chytlavost?</em></span></p>
          <p class="chunk" data-nb-ref-number="994" data-nb-words="33" data-nb-chars="232"><span class="idea" data-nb-ref-number="1037" id="idea1037" data-nb-words="33" data-nb-chars="232">Protože u&nbsp;předešlých členů této řady stále častěji pozoroval stejnou žádostivost, jak na&nbsp;ně&nbsp;zápalně přeskakuje, nejprve s&nbsp;úlekem, potom s&nbsp;pochopením, nakonec s&nbsp;nyvostí a&nbsp;se&nbsp;střídavými příznaky oboupohlavního porozumění a&nbsp;dorozumění.</span></p>
          <p class="chunk" data-nb-ref-number="995" data-nb-words="8" data-nb-chars="59"><span class="idea" data-nb-ref-number="1038" id="idea1038" data-nb-words="8" data-nb-chars="59"><em>Jakými protichůdnými city byly dotčeny jeho další myšlenky?</em></span></p>
          <p class="chunk" data-nb-ref-number="996" data-nb-words="4" data-nb-chars="47"><span class="idea" data-nb-ref-number="1039" id="idea1039" data-nb-words="4" data-nb-chars="47">Závistí, žárlivostí, odříkavostí, vyrovnaností.</span></p>
          <p class="chunk" data-nb-ref-number="997" data-nb-words="1" data-nb-chars="8"><span class="idea" data-nb-ref-number="1040" id="idea1040" data-nb-words="1" data-nb-chars="8"><em>Závistí?</em></span></p>
          <p class="chunk" data-nb-ref-number="998" data-nb-words="41" data-nb-chars="279"><span class="idea" data-nb-ref-number="1041" id="idea1041" data-nb-words="41" data-nb-chars="279">Nad mužským organismem tělesně i&nbsp;duševně zvlášť uzpůsobeným pro horní ležmou polohu rázného lidského pojímání a&nbsp;pro rázné prohánění pístu válcem, potřebné k&nbsp;plnému ukojení trvalé, byť ne&nbsp;prudké žádostivosti, trvající v&nbsp;tělesném i&nbsp;duševním ženském organismu, trpném, byť ne&nbsp;tupém.</span></p>
          <p class="chunk" data-nb-ref-number="999" data-nb-words="1" data-nb-chars="11"><span class="idea" data-nb-ref-number="1042" id="idea1042" data-nb-words="1" data-nb-chars="11"><em>Žárlivostí?</em></span></p>
          <p class="chunk" data-nb-ref-number="1000" data-nb-words="47" data-nb-chars="343"><span class="idea" data-nb-ref-number="1043" id="idea1043" data-nb-words="47" data-nb-chars="343">Protože přirozenost ve&nbsp;volném stavu tuhá a&nbsp;prchavá je&nbsp;střídavé agens a&nbsp;reagens přitažlivosti. Protože dění mezi agentem a&nbsp;reagentem se&nbsp;každou chvíli mění v&nbsp;obráceném poměru nabývání a&nbsp;ubývání, neustálého obvodového rozpínání a&nbsp;paprsčitého smršťování. Protože vědomé hloubání nad kolísáním přitažlivosti podle potřeby navozuje kolísání libosti.</span></p>
          <p class="chunk" data-nb-ref-number="1001" data-nb-words="1" data-nb-chars="12"><span class="idea" data-nb-ref-number="1044" id="idea1044" data-nb-words="1" data-nb-chars="12"><em>Odříkavostí?</em></span></p>
          <p class="chunk" data-nb-ref-number="1002" data-nb-words="65" data-nb-chars="491"><span class="idea" data-nb-ref-number="1045" id="idea1045" data-nb-words="65" data-nb-chars="491">Dík a) známosti započaté v&nbsp;září 1903 v&nbsp;závodě George Mesiase, krejčího a&nbsp;oděvníka, Edenské nábřeží č. 5, b) pohostinství poskytovaného a&nbsp;požívaného in&nbsp;natura, vzájemně opláceného a&nbsp;zavděkbraného in&nbsp;persona, c) poměrnému mládí strhovanému ctižádostí i&nbsp;velkomyslností, kolegiální nezištností i&nbsp;milostnou sobeckostí, d) mimorasové přitažlivosti, vnitrorasové tlumivosti, nadrasové výsadovosti, e) nadcházejícímu hudebnímu turné po&nbsp;venkově, běžné výdaje ze&nbsp;společné kapsy, čistý zisk se&nbsp;rozdělí.</span></p>
          <p class="chunk" data-nb-ref-number="1003" data-nb-words="1" data-nb-chars="13"><span class="idea" data-nb-ref-number="1046" id="idea1046" data-nb-words="1" data-nb-chars="13"><em>Vyrovnaností?</em></span></p>
          <p class="chunk" data-nb-ref-number="1004" data-nb-words="131" data-nb-chars="1076"><span class="idea" data-nb-ref-number="1047" id="idea1047" data-nb-words="131" data-nb-chars="1076">Přirozenou jako kdejaký přirozený počin přirozenosti vyjadřované nebo chápané, konaný ve&nbsp;vrozené přirozenosti přirozenými tvory podle jeho, její nebo jejich vrozené přirozenosti, podobné v&nbsp;nepodobnosti. Ne&nbsp;tak zhoubnou jako kataklyzmatický zánik planety po&nbsp;srážce s&nbsp;tmavým sluncem. Ne&nbsp;tak trestuhodnou jako krádež, zákeřná loupež, týrání dětí a&nbsp;zvířat, podvodné lákání peněz, padělání podpisu, zpronevěra, zašantročení veřejných prostředků, zneužití veřejné důvěry, simulování choroby, zmrzačení, svedení nezletilých, nactiutrhání, vyděračství, urážka soudu, žhářství, vlastizrada, úkladný zločin, vzpoura na&nbsp;širém moři, pych, vloupání, útěk z&nbsp;vězení, zvrhlictví, zběhnutí v&nbsp;poli od&nbsp;praporu, křivopřísežnictví, pytláctví, lichva, vyzvědačství, vydávání se&nbsp;za&nbsp;někoho jiného, znásilnění, zabití, svévolná a&nbsp;promyšlená vražda. Nikterak abnormálnější než jiné změněné způsoby přizpůsobení změněným životním podmínkám, zjednávající vzájemnou rovnováhu tělesného organismu a&nbsp;průvodních okolností, potravin, nápojů, návyků, zlozvyků, vážné choroby. Více než nevyhnutelnou, nezbytnou.</span></p>
          <p class="chunk" data-nb-ref-number="1005" data-nb-words="10" data-nb-chars="74"><span class="idea" data-nb-ref-number="1048" id="idea1048" data-nb-words="10" data-nb-chars="74"><em>Proč spíše odříkavostí než žárlivostí, ne&nbsp;tolik závistí jako vyrovnaností?</em></span></p>
          <p class="chunk" data-nb-ref-number="1006" data-nb-words="22" data-nb-chars="176"><span class="idea" data-nb-ref-number="1049" id="idea1049" data-nb-words="22" data-nb-chars="176">Od&nbsp;pohany (manželství) k&nbsp;pohaně (cizoložství) je&nbsp;to&nbsp;samá pohana (obcování), leč manželský násilník manželky znásilněné cizoložným násilníkem cizoložně znásilněné nebyl pohaněn.</span></p>
          <p class="chunk" data-nb-ref-number="1007" data-nb-words="5" data-nb-chars="29"><span class="idea" data-nb-ref-number="1050" id="idea1050" data-nb-words="5" data-nb-chars="29"><em>A odplata, ačli vůbec nějaká?</em></span></p>
          <p class="chunk" data-nb-ref-number="1008" data-nb-words="80" data-nb-chars="602"><span class="idea" data-nb-ref-number="1051" id="idea1051" data-nb-words="80" data-nb-chars="602">Vražda, vůbec ne, protože dvojí zlo nezpůsobí jedno dobro. Zbrojný souboj, ne. Rozvod, hned ne. Dopadení při činu rafinovaným mechanismem (automatická postel) nebo individuální výpovědí (skrytý očitý svědek), zatím ne. Žaloba na&nbsp;odškodněnou mocí práva nebo sehrané ublížení na&nbsp;těle doložené zraněním (které si&nbsp;sám způsobí), nelze vyloučit. Ačli vůbec, tak pozitivním zamhouřením očí, vyvoláním řevnivosti (hmotné: výnosný konkurenční reklamní podnik, mravní: zdárný konkurenční milostný podnikatel), zlehčením, odcizením, ponížením, odloučením, které by&nbsp;chránilo odloučené od&nbsp;sebe a&nbsp;odlučitele od&nbsp;obou.</span></p>
          <p class="chunk" data-nb-ref-number="1009" data-nb-words="10" data-nb-chars="73"><span class="idea" data-nb-ref-number="1052" id="idea1052" data-nb-words="10" data-nb-chars="73"><em>Jakými úvahami si&nbsp;on, odpůrce prázdné nejistoty, své city ospravedlňoval?</em></span></p>
          <p class="chunk" data-nb-ref-number="1010" data-nb-words="105" data-nb-chars="853"><span class="idea" data-nb-ref-number="1053" id="idea1053" data-nb-words="105" data-nb-chars="853">Předzřízenou průtržností panenské blány, domnělou nedotknutelností věci samé o&nbsp;sobě, nesrovnalostí a&nbsp;neúměrností samoprůtažného napětí věci, když se&nbsp;má&nbsp;provést, a&nbsp;samozkratnou úlevou, když se&nbsp;provede: klamně dovozovanou křehkostí ženské a&nbsp;chlapskostí mužského: proměnami mravních zákoníků: přirozeným mluvnickým přechodem s&nbsp;inverzí nikterak neměnící smysl věty v&nbsp;aoristu preterita (mluvnicky analyzováno mužský podmět, jednoslabičné onomatopoické přechodné sloveso s&nbsp;přímým ženským předmětem) z&nbsp;rodu činného do&nbsp;souvztažné věty aoristu preterita (mluvnicky analyzováno ženský podmět, pomocné sloveso a&nbsp;kvazi jednoslabičné onomatopoické příčestí minulé trpné s&nbsp;doplňkovým mužským činitelem) v&nbsp;rodu trpném: trvanlivým produktem semenitelů plozením: trvalou produkcí semene tokem šťáv: jalovostí velebené ctnosti: tupostí nevědomé hmoty: lhostejností hvězd.</span></p>
          <p class="chunk" data-nb-ref-number="1011" data-nb-words="14" data-nb-chars="99"><span class="idea" data-nb-ref-number="1054" id="idea1054" data-nb-words="14" data-nb-chars="99"><em>Do jaké závěrečné radosti tyto protichůdné city a&nbsp;úvahy, převedené do&nbsp;nejprostší podoby, vyplynuly?</em></span></p>
          <p class="chunk" data-nb-ref-number="1012" data-nb-words="66" data-nb-chars="477"><span class="idea" data-nb-ref-number="1055" id="idea1055" data-nb-words="66" data-nb-chars="477">Do&nbsp;radosti nad tím, že&nbsp;na&nbsp;východní i&nbsp;západní zemské polokouli, ve&nbsp;všech obyvatelných zemích a&nbsp;ostrovech probádaných i&nbsp;neprobádaných (v zemi půlnočního slunce, na&nbsp;ostrovech blažených, na&nbsp;řeckých ostrovech, v&nbsp;zaslíbené zemi) všude se&nbsp;vyskytují masité zadní ženské polokoule, oplývající mlékem a&nbsp;strdím a&nbsp;teplem vyměšované krve i&nbsp;semene, připomínající odvěké rody objemných oblin, nepodléhající rozmarům nálady ani zvratům vyjádření, vyjadřující němou neměnnou zralou živočišnost.</span></p>
          <p class="chunk" data-nb-ref-number="1013" data-nb-words="3" data-nb-chars="26"><span class="idea" data-nb-ref-number="1056" id="idea1056" data-nb-words="3" data-nb-chars="26"><em>Patrné známky předradosti?</em></span></p>
          <p class="chunk" data-nb-ref-number="1014" data-nb-words="10" data-nb-chars="97"><span class="idea" data-nb-ref-number="1057" id="idea1057" data-nb-words="10" data-nb-chars="97">Prostřední ztopoření: šetrné přilnutí: pozvolné pozdvižení: zkusmé odhalení: mlčenlivé zahledění.</span></p>
          <p class="chunk" data-nb-ref-number="1015" data-nb-words="2" data-nb-chars="8"><span class="idea" data-nb-ref-number="1058" id="idea1058" data-nb-words="2" data-nb-chars="8"><em>A potom?</em></span></p>
          <p class="chunk" data-nb-ref-number="1016" data-nb-words="20" data-nb-chars="155"><span class="idea" data-nb-ref-number="1059" id="idea1059" data-nb-words="20" data-nb-chars="155">Zlíbal buclaté kypré žlutavé kyprovlahé melouny, na&nbsp;obou buclatých melounových polokoulích v&nbsp;jejich kypré žlutavé rýze temným táhlým kyprovlahým celováním.</span></p>
          <p class="chunk" data-nb-ref-number="1017" data-nb-words="3" data-nb-chars="24"><span class="idea" data-nb-ref-number="1060" id="idea1060" data-nb-words="3" data-nb-chars="24"><em>Patrné známky poradosti?</em></span></p>
          <p class="chunk" data-nb-ref-number="1018" data-nb-words="8" data-nb-chars="79"><span class="idea" data-nb-ref-number="1061" id="idea1061" data-nb-words="8" data-nb-chars="79">Mlčenlivé zahledění: zkusmé zahalení: šetrné odsunutí: bezprostřední ztopoření.</span></p>
          <p class="chunk" data-nb-ref-number="1019" data-nb-words="5" data-nb-chars="27"><span class="idea" data-nb-ref-number="1062" id="idea1062" data-nb-words="5" data-nb-chars="27"><em>Co nastalo po&nbsp;tomto počinu?</em></span></p>
          <p class="chunk" data-nb-ref-number="1020" data-nb-words="10" data-nb-chars="85"><span class="idea" data-nb-ref-number="1063" id="idea1063" data-nb-words="10" data-nb-chars="85">Ospalé vzývání, ne&nbsp;tak ospalé poznání, počínající podráždění, katechetické zpytování.</span></p>
          <p class="chunk" data-nb-ref-number="1021" data-nb-words="8" data-nb-chars="55"><span class="idea" data-nb-ref-number="1064" id="idea1064" data-nb-words="8" data-nb-chars="55"><em>S jakými obměnami odpovídal vypravěč na&nbsp;toto zpytování?</em></span></p>
          <p class="chunk" data-nb-ref-number="1022" data-nb-words="146" data-nb-chars="995"><span class="idea" data-nb-ref-number="1065" id="idea1065" data-nb-words="146" data-nb-chars="995">Se&nbsp;zápornými: nezmínil se&nbsp;o&nbsp;tajném dopisování Marty Cliffordové s&nbsp;Jindrou Kvitkem, o&nbsp;veřejné hádce v&nbsp;koncesovaném lokále Bernarda Kiernana a&nbsp;spol. s&nbsp;r.o., Little Britain Street č. 8, 9 a&nbsp;10, a&nbsp;poblíž něho, o&nbsp;odreagovaném erotickém podráždění vyvolaném exhibicionismem Gertrudy (Gerty), příjmení nezjištěno. S&nbsp;kladnými: zmínil se&nbsp;o&nbsp;vystoupení paní Bandmanové Palmerové v&nbsp;<em>Lee</em> v&nbsp;divadle Gaiety, South King Street č. 46, 47, 48, 49, o&nbsp;pozvání na&nbsp;večeři do&nbsp;Wynnova (Murphyova) hotelu, dolní Abbey Street č. 35, 36 a&nbsp;37, o&nbsp;anonymní knížce lechtivě pornografického rázu <em>Pamlsky hříchu,</em> napsané pánem z&nbsp;lepších kruhů, o&nbsp;přechodném zhmoždění, způsobeném špatně vypočítaným pohybem při povečerní gymnastice, jehož obětí (zatím už&nbsp;zcela zotavenou) se&nbsp;stal profesor a&nbsp;spisovatel Štěpán Dedalus, nejstarší žijící syn Šimona Dedala, bez určitého zaměstnání, o&nbsp;vzduchoplaveckém kousku, který on&nbsp;(vypravěč) před svědkem, zmíněným profesorem a&nbsp;spisovatelem, vykonal s&nbsp;ráznou pohotovostí a&nbsp;gymnastickou pružností.</span></p>
          <p class="chunk" data-nb-ref-number="1023" data-nb-words="4" data-nb-chars="31"><span class="idea" data-nb-ref-number="1066" id="idea1066" data-nb-words="4" data-nb-chars="31"><em>Bylo vyprávění jinak nezměněno?</em></span></p>
          <p class="chunk" data-nb-ref-number="1024" data-nb-words="1" data-nb-chars="9"><span class="idea" data-nb-ref-number="1067" id="idea1067" data-nb-words="1" data-nb-chars="9">Naprosto.</span></p>
          <p class="chunk" data-nb-ref-number="1025" data-nb-words="10" data-nb-chars="57"><span class="idea" data-nb-ref-number="1068" id="idea1068" data-nb-words="10" data-nb-chars="57"><em>Která událost nebo osoba bila ve&nbsp;vyprávění nejvíc do&nbsp;očí?</em></span></p>
          <p class="chunk" data-nb-ref-number="1026" data-nb-words="5" data-nb-chars="38"><span class="idea" data-nb-ref-number="1069" id="idea1069" data-nb-words="5" data-nb-chars="38">Štěpán Dedalus, profesor a&nbsp;spisovatel.</span></p>
          <p class="chunk" data-nb-ref-number="1027" data-nb-words="21" data-nb-chars="149"><span class="idea" data-nb-ref-number="1070" id="idea1070" data-nb-words="21" data-nb-chars="149"><em>Jaké meze činnosti i&nbsp;útlumy manželských práv, týkající se&nbsp;jich obou, vnímala posluchačka i&nbsp;vypravěč při tomto přerývaném, stále skoupějším vyprávění?</em></span></p>
          <p class="chunk" data-nb-ref-number="1028" data-nb-words="166" data-nb-chars="1082"><span class="idea" data-nb-ref-number="1071" id="idea1071" data-nb-words="166" data-nb-chars="1082">Posluchačka omezení plodnosti, sňatek totiž slavili 1 kalendářní měsíc po&nbsp;18. výročí jejího narození (8. září 1870), tj. 8. října, a&nbsp;manželství dokonali téhož dne, načež se&nbsp;jim 15. června 1889 narodilo dítko ženského pohlaví, když už&nbsp;předtím manželství dokonali 10. září téhož roku, a&nbsp;k&nbsp;poslednímu dokonalému manželskému obcování s&nbsp;výronem semene do&nbsp;stydkého ženského ústrojí došlo 5 týdnů předtím, tj. 27. listopadu 1893, než se&nbsp;jim 29. prosince narodilo druhé dítko (a jediné mužského pohlaví), zesnulé 9. ledna 1894 ve&nbsp;věku 11 dní, takže zbývalo období 10 let, 5 měsíců a&nbsp;18 dní, kdy spolu obcovali nedokonale bez výronu semene do&nbsp;stydkého ženského ústrojí. Vypravěč zas omezení činnosti duševní i&nbsp;tělesné, duševně totiž on&nbsp;a&nbsp;posluchačka spolu neobcovali od&nbsp;dokonané, měsíčkovým krvácením zvěstované puberty ženského dítka vypravěče a&nbsp;posluchačky, 15. září 1903, zbývalo tedy období 9 měsíců a&nbsp;jednoho dne, v&nbsp;němž následkem předzjednaného pochopení v&nbsp;nepochopení mezi oběma ženami (posluchačkou a&nbsp;dítkem), které své dokonání měly za&nbsp;sebou, dokonalá tělesná volnost byla obmezena.</span></p>
          <p class="chunk" data-nb-ref-number="1029" data-nb-words="1" data-nb-chars="4"><span class="idea" data-nb-ref-number="1072" id="idea1072" data-nb-words="1" data-nb-chars="4"><em>Jak?</em></span></p>
          <p class="chunk" data-nb-ref-number="1030" data-nb-words="27" data-nb-chars="177"><span class="idea" data-nb-ref-number="1073" id="idea1073" data-nb-words="27" data-nb-chars="177">Všelijakým opětovaným ženským zpytováním zamýšleným i&nbsp;prováděným stran mužského namíření kam, místa kde, času kdy, trvání až&nbsp;do, účelu za&nbsp;nímž, kdyby se&nbsp;snad na&nbsp;chvíli vzdálily.</span></p>
          <p class="chunk" data-nb-ref-number="1031" data-nb-words="10" data-nb-chars="76"><span class="idea" data-nb-ref-number="1074" id="idea1074" data-nb-words="10" data-nb-chars="76"><em>Co se&nbsp;viditelně míhalo nad neviditelnými myšlenkami vypravěče a&nbsp;posluchačky?</em></span></p>
          <p class="chunk" data-nb-ref-number="1032" data-nb-words="14" data-nb-chars="104"><span class="idea" data-nb-ref-number="1075" id="idea1075" data-nb-words="14" data-nb-chars="104">Stropní odraz lampy a&nbsp;stínítka, neustálá řada soustředných kruhů střídavě odstupňovaného světla a&nbsp;stínu.</span></p>
          <p class="chunk" data-nb-ref-number="1033" data-nb-words="7" data-nb-chars="44"><span class="idea" data-nb-ref-number="1076" id="idea1076" data-nb-words="7" data-nb-chars="44"><em>V jakém směru leželi posluchačka a&nbsp;vypravěč?</em></span></p>
          <p class="chunk" data-nb-ref-number="1034" data-nb-words="25" data-nb-chars="132"><span class="idea" data-nb-ref-number="1077" id="idea1077" data-nb-words="25" data-nb-chars="132">Posluchačka JV&nbsp;k&nbsp;V; vypravěč SZ&nbsp;k&nbsp;Z: na&nbsp;53. rovnoběžce severní šířky a&nbsp;na&nbsp;6. poledníku západní délky: v&nbsp;úhlu 45° k&nbsp;zemskému rovníku.</span></p>
          <p class="chunk" data-nb-ref-number="1035" data-nb-words="6" data-nb-chars="32"><span class="idea" data-nb-ref-number="1078" id="idea1078" data-nb-words="6" data-nb-chars="32"><em>V jakém stavu klidu nebo pohybu?</em></span></p>
          <p class="chunk" data-nb-ref-number="1036" data-nb-words="34" data-nb-chars="212"><span class="idea" data-nb-ref-number="1079" id="idea1079" data-nb-words="34" data-nb-chars="212">V&nbsp;klidu každý sám k&nbsp;sobě i&nbsp;k&nbsp;sobě navzájem. V&nbsp;pohybu, neboť jedenkaždý a&nbsp;oba dva byli unášeni na&nbsp;západ, jeden dopředu, druhý dozadu, vlastním nepřetržitým pohybem země po&nbsp;proměnných drahách neproměnného prostoru.</span></p>
          <p class="chunk" data-nb-ref-number="1037" data-nb-words="3" data-nb-chars="14"><span class="idea" data-nb-ref-number="1080" id="idea1080" data-nb-words="3" data-nb-chars="14"><em>V jaké poloze?</em></span></p>
          <p class="chunk" data-nb-ref-number="1038" data-nb-words="32" data-nb-chars="211"><span class="idea" data-nb-ref-number="1081" id="idea1081" data-nb-words="32" data-nb-chars="211">Posluchačka: spočívala zpola na&nbsp;boku, levém, levou ruku pod hlavou, pravou nohu napjatou zpříma a&nbsp;opřenou o&nbsp;levou nohu, v&nbsp;koleně ohnutou a&nbsp;v&nbsp;stejném postoji jako Gea-Tellus, nasycená, rozvalená, semenem těhotná.</span></p>
          <p class="chunk" data-nb-ref-number="1039" data-nb-words="35" data-nb-chars="215"><span class="idea" data-nb-ref-number="1082" id="idea1082" data-nb-words="35" data-nb-chars="215">Vypravěč: spočíval na&nbsp;boku, levém, pravou i&nbsp;levou nohu v&nbsp;kolenou ohnutou, kořen nosu zmáčknutý ukazovákem a&nbsp;palcem v&nbsp;stejném postoji, jak ho&nbsp;na&nbsp;momentce zachytil Percy Apjohn, roběcí muž uondaný, mužské robě v&nbsp;lůně.</span></p>
          <p class="chunk" data-nb-ref-number="1040" data-nb-words="3" data-nb-chars="16"><span class="idea" data-nb-ref-number="1083" id="idea1083" data-nb-words="3" data-nb-chars="16"><em>V lůně? Uondaný?</em></span></p>
          <p class="chunk" data-nb-ref-number="1041" data-nb-words="2" data-nb-chars="20"><span class="idea" data-nb-ref-number="1084" id="idea1084" data-nb-words="2" data-nb-chars="20">Odpočívá. Doputoval.</span></p>
          <p class="chunk" data-nb-ref-number="1042" data-nb-words="3" data-nb-chars="8"><span class="idea" data-nb-ref-number="1085" id="idea1085" data-nb-words="3" data-nb-chars="8"><em>A s&nbsp;ním?</em></span></p>
          <p class="chunk" data-nb-ref-number="1043" data-nb-words="38" data-nb-chars="212"><span class="idea" data-nb-ref-number="1086" id="idea1086" data-nb-words="38" data-nb-chars="212">Sindbád Plavec a&nbsp;Pinbád Savec a&nbsp;Činbád Čpavec a&nbsp;Dinbád Dravec a&nbsp;Džinbád Džkavec a&nbsp;Hinbád Hravec a&nbsp;Chinbád Chcavec a&nbsp;Rinbád Rvavec a&nbsp;Řinbád Řvavec a&nbsp;Šinbád Štvanec a&nbsp;Vinbád Vrabec a&nbsp;Zinbád Zhlavec a&nbsp;Žinbád Žhavec.</span></p>
          <p class="chunk" data-nb-ref-number="1044" data-nb-words="1" data-nb-chars="4"><span class="idea" data-nb-ref-number="1087" id="idea1087" data-nb-words="1" data-nb-chars="4"><em>Kdy?</em></span></p>
          <p class="chunk" data-nb-ref-number="1045" data-nb-words="21" data-nb-chars="120"><span class="idea" data-nb-ref-number="1088" id="idea1088" data-nb-words="21" data-nb-chars="120">Jak se&nbsp;na&nbsp;šeré lože ubíral, bylo v&nbsp;šeru lože hranatě kulaté vejce alky Roka roko koko alko vajko Šeroložného Světlonoše.</span></p>
          <p class="chunk" data-nb-ref-number="1046" data-nb-words="1" data-nb-chars="4"><span class="idea" data-nb-ref-number="1089" id="idea1089" data-nb-words="1" data-nb-chars="4"><em>Kde?</em></span></p>
          <hr>
          <p class="chunk" data-nb-ref-number="1047" data-nb-words="2940" data-nb-chars="15305"><span class="idea" data-nb-ref-number="1090" id="idea1090" data-nb-words="2940" data-nb-chars="15305">Ano vždyť se&nbsp;to&nbsp;dosud nestalo aby si&nbsp;do&nbsp;postele poručil k&nbsp;snídani pár vajíček co&nbsp;jsme bydleli <em>U</em> <em>Městského erbu</em> to&nbsp;se&nbsp;někdy tvářil že&nbsp;má&nbsp;bolení v&nbsp;krku a&nbsp;hrál si&nbsp;na&nbsp;pána že&nbsp;tím zaimponuje té&nbsp;rašpli Riordanové myslel si&nbsp;bůhvíjak je&nbsp;u&nbsp;ní&nbsp;zapsán a&nbsp;zatím nám vindru neodkázala všecko na&nbsp;mše za&nbsp;sebe a&nbsp;za&nbsp;spásu své duše taková skrblice skrblá se&nbsp;tak hned nenajde utratit čtyřpeník za&nbsp;denaturovaný líh jí&nbsp;bylo líto co&nbsp;ta&nbsp;toho napovídala kde ji&nbsp;bolí samé stařecké kvákání o&nbsp;politice a&nbsp;zemětřesení a&nbsp;konci světa trošku si&nbsp;napřed užijme nedej pámbu aby byly všecky jako ona koupací trička a&nbsp;vystřižené blůzky na&nbsp;ty&nbsp;měla spadeno nosit je&nbsp;k&nbsp;tomu ji&nbsp;přece nikdo nenutil zbožná byla asi jen proto že&nbsp;se&nbsp;po&nbsp;ní&nbsp;žádný dvakrát neohlíd jako ona doufám nebudu ještě že&nbsp;nechtěla abychom chodily zahalené lepší ženská to&nbsp;byla což o&nbsp;to&nbsp;furt jen pan Riordan sem pan Riordan tam ten byl asi rád když ji&nbsp;měl z&nbsp;krku i&nbsp;toho jejího psa však se&nbsp;mi&nbsp;něco naočuchával kožich a&nbsp;pod sukně mi&nbsp;šňupal zvlášť když a&nbsp;přece se&nbsp;mi&nbsp;na&nbsp;něm líbí že&nbsp;je&nbsp;na&nbsp;stařenky tak slušný taky na&nbsp;číšnice a&nbsp;žebráky nafoukaný není je&nbsp;z&nbsp;malých poměrů vážně skoro nikdy nestonal raděj s&nbsp;nimi rovnou do&nbsp;špitálu tam je&nbsp;čisto ale to&nbsp;abych do&nbsp;něho měsíc hučela hned si&nbsp;pak začne s&nbsp;ošetřovatelkou a&nbsp;tak dlouho tam zkejsne až&nbsp;ho&nbsp;vyrazí třeba i&nbsp;s&nbsp;jeptiškou jako na&nbsp;té&nbsp;oplzlé fotce co&nbsp;má&nbsp;ona to&nbsp;bude akorát taková jeptiška jako já&nbsp;ano vždyť jak se&nbsp;roznemůžou jsou hned na&nbsp;hromadě a&nbsp;fňukají bez ženské se&nbsp;nezvetí jen se&nbsp;jim červená spustí člověk by&nbsp;si&nbsp;myslel Ach jaká tragédie vypadal na&nbsp;umření jak vystupoval z&nbsp;jižní okružní při výstupu našeho sboru na&nbsp;Sugarloaf si&nbsp;vymkl kotník měla jsem tenkrát na&nbsp;sobě ty&nbsp;šaty slečna Stacková mu&nbsp;přinesla kytky ušmudlanější už&nbsp;z&nbsp;košíku nevyhrabala jen když se&nbsp;s&nbsp;tím svým staropanenským hlasem dostane chlapovi do&nbsp;ložnice namlouvala si&nbsp;že&nbsp;snad umírá z&nbsp;lásky k&nbsp;ní&nbsp;už&nbsp;nespatřím tvou líc jak se&nbsp;dal v&nbsp;posteli zarůst vypadal mužněji docela jako táta ostatně obvazovat a&nbsp;podávat medicínu mi&nbsp;leze z&nbsp;krku jak se&nbsp;při vyřezávání kuřího oka řízl do&nbsp;palce toho strachu z&nbsp;otravy krve kdybych se&nbsp;tak já&nbsp;rozstonala jestlipak by&nbsp;si&nbsp;mě&nbsp;jenže ženská to&nbsp;na&nbsp;sobě nedá znát a&nbsp;neotravuje jak oni ano že&nbsp;on&nbsp;mi&nbsp;zanáší jaký má&nbsp;apetit láska to&nbsp;nebude žrát by&nbsp;se&nbsp;mu&nbsp;moc nechtělo jak by&nbsp;na&nbsp;ni&nbsp;myslel jestli opravdu zapadl k&nbsp;nějaké bludičce co&nbsp;mi&nbsp;napovídal o&nbsp;hotelu je&nbsp;pustá lež zakrývá tím své pletichy zdržel mě&nbsp;Hynes a&nbsp;koho jsem nepotkal jak no&nbsp;ano potkal jsem Mentona však se&nbsp;na&nbsp;něho pamatuješ a&nbsp;ještě toho tentononc papuláče nedávno se&nbsp;ženil a&nbsp;on&nbsp;si&nbsp;v&nbsp;Poolově Myriorámě koketuje s&nbsp;nějakou dívenkou otočil jsem se&nbsp;k&nbsp;němu zády vykradl se&nbsp;ven celý schlíplý nad tím co&nbsp;tropí měl kdysi tolik drzosti že&nbsp;mi&nbsp;nadbíhal dobře mu&nbsp;tak huba jedna nevymáchaná a&nbsp;ty&nbsp;rozvařené oči jakživa jsem takového trumpetu neviděla a&nbsp;to&nbsp;si&nbsp;říká advokát když já&nbsp;se&nbsp;v&nbsp;posteli nerada dlouho hašteřím jestli to&nbsp;nebyla ona tak nějaká čubka kterou někde splašil nebo se&nbsp;s&nbsp;ní&nbsp;potají slezl kdyby ho&nbsp;tak znaly jako já&nbsp;ano vždyť předevčírem něco čmáral nějaký dopis šla jsem si&nbsp;do&nbsp;předního pokoje pro sirky že&nbsp;mu&nbsp;v&nbsp;novinách ukážu oznámení o&nbsp;Dignamově smrti jako by&nbsp;mi&nbsp;něco řeklo a&nbsp;on&nbsp;to&nbsp;zakryl pijákem jakože přemýšlí o&nbsp;svých obchodních záležitostech nejspíš to&nbsp;byla nějaká taková co&nbsp;v&nbsp;něm ulovila hejla všichni mužští jeho věku jsou stejní zvlášť když jim táhne čtyřicítka jako jemu a&nbsp;chce ho&nbsp;důkladně oškubat čím starší tím hloupější jako jindy mě&nbsp;políbil na&nbsp;prdelku to&nbsp;abych nic nepoznala je&nbsp;mi&nbsp;fuk s&nbsp;kterou to&nbsp;dělá nebo s&nbsp;kterou líhal dřív vědět to&nbsp;by&nbsp;ovšem neškodilo jen ať&nbsp;je&nbsp;nemám furt před nosem jako s&nbsp;tou cuchtou Mary co&nbsp;u&nbsp;nás sloužila na&nbsp;Ontario Terrace a&nbsp;vycpávala si&nbsp;umělou zadnici a&nbsp;tak ho&nbsp;rajcovala dost práce mu&nbsp;dá&nbsp;vyčpět od&nbsp;těch našminkovaných ženských párkrát se&nbsp;mi&nbsp;něco zazdálo jak jsem si&nbsp;ho&nbsp;zavolala blíž a&nbsp;našla mu&nbsp;na&nbsp;kabátě dlouhý vlas to&nbsp;ani nemluvím o&nbsp;tom kolikrát jsem vpadla do&nbsp;kuchyně a&nbsp;on&nbsp;že&nbsp;si&nbsp;tam zašel pro vodu 1 ženská jim nestačí chyba kazit služky a&nbsp;potom chtít aby o&nbsp;Vánocích prosím pěkně jedla s&nbsp;námi u&nbsp;stolu kdepak to&nbsp;se&nbsp;poděkuji u&nbsp;mě&nbsp;ne&nbsp;krást mi&nbsp;brambory a&nbsp;ústřice dva a&nbsp;půl šilinku za&nbsp;tucet a&nbsp;chodit si&nbsp;za&nbsp;tetou to&nbsp;je&nbsp;sprostá zlodějka prosím však jsem věděla že&nbsp;s&nbsp;tamtou peče to&nbsp;já&nbsp;hned vyslídím on&nbsp;kde prý mám důkaz ona sama je&nbsp;důkaz no&nbsp;ano teta je&nbsp;na&nbsp;ústřice jak divá však já&nbsp;jsem jí&nbsp;řekla co&nbsp;si&nbsp;o&nbsp;ní&nbsp;myslím posílá mě&nbsp;z&nbsp;domu aby s&nbsp;ní&nbsp;byl sám špehovat je&nbsp;k&nbsp;tomu se&nbsp;nesnížím podvazky co&nbsp;jsem v&nbsp;její komůrce našla ten pátek co&nbsp;měla volno mi&nbsp;dodaly co&nbsp;je&nbsp;moc to&nbsp;je&nbsp;moc bylo vidět jak zlostí celá puchne jak jsem jí&nbsp;dala týdenní výpověď klidně bych se&nbsp;bez nich obešla a&nbsp;rychleji si&nbsp;poklidila nebýt vaření a&nbsp;vynášení smetí ale pověděla jsem mu&nbsp;to&nbsp;po&nbsp;lopatě buď půjde z&nbsp;domu ona nebo já&nbsp;ani se&nbsp;ho&nbsp;netknu jak si&nbsp;pomyslím že&nbsp;se&nbsp;slézá s&nbsp;takovou sprostou drzou lhářkou a&nbsp;mrchou která mi&nbsp;do&nbsp;očí zapírá a&nbsp;po&nbsp;celém domě si&nbsp;vyzpěvuje ba&nbsp;i&nbsp;na&nbsp;záchodě ví&nbsp;že&nbsp;to&nbsp;má&nbsp;posichrované protože on&nbsp;bez toho dlouho nevydrží a&nbsp;někde si&nbsp;to&nbsp;odbýt musí a&nbsp;naposled mi&nbsp;vlezl na&nbsp;zadnici kdypak to&nbsp;bylo ten večer co&nbsp;mi&nbsp;Boylan silně stiskl dlaň cestou z&nbsp;Tolky jiná dlaň se&nbsp;mi&nbsp;do&nbsp;dlaně loudí já&nbsp;jsem mu&nbsp;zas takhle přimáčkla palec na&nbsp;hřbet ruky a&nbsp;tak mu&nbsp;stisk oplatila a&nbsp;zazpívala májová luna svítí milá má&nbsp;vzal si&nbsp;do&nbsp;hlavy že&nbsp;on&nbsp;a&nbsp;já&nbsp;tak hloupý prý není poobědvám ve&nbsp;městě potom si&nbsp;zajdu do&nbsp;Gaiety jenže já&nbsp;mu&nbsp;tu&nbsp;radost neudělám bůhví rozhodně je&nbsp;to&nbsp;jakási změna nenosit pořád a&nbsp;pořád jediný starý klobouk až&nbsp;nakonec zaplatím nějakému slušnému chlapci ať&nbsp;mi&nbsp;to&nbsp;udělá protože sama to&nbsp;udělat nemůžu padnu nějakému chlapci do&nbsp;oka trochu mu&nbsp;popletu hlavu kdybychom se&nbsp;tak octli sami ukázala bych mu&nbsp;podvazky a&nbsp;zahleděla se&nbsp;na&nbsp;něho až&nbsp;by&nbsp;zčervenal a&nbsp;tak ho&nbsp;svedla já&nbsp;vím jak je&nbsp;takovým chlapcům s&nbsp;ochmýřenými lícemi co&nbsp;chvíli si&nbsp;vytáhnou a&nbsp;pohoní ptáčka hra na&nbsp;otázky a&nbsp;odpovědi uděláš to&nbsp;a&nbsp;zas ono s&nbsp;uhlířem ano a&nbsp;s&nbsp;biskupem ano udělám však jsem mu&nbsp;vyprávěla vedle mě&nbsp;seděl nějaký Děkan nebo Biskup bylo to&nbsp;v&nbsp;sadech za&nbsp;synagogou pletla jsem tu&nbsp;vlněnou věcičku nikdy v&nbsp;Dublině nebyl kde co&nbsp;je&nbsp;a&nbsp;tak dál ten a&nbsp;ten pomník div mě&nbsp;otázkami neumořil a&nbsp;já&nbsp;jsem ho&nbsp;ještě ponoukala k&nbsp;horšímu co&nbsp;máte na&nbsp;srdci povězte kdo jste na&nbsp;koho myslíte povězte jak se&nbsp;jmenuje povězte není to&nbsp;snad německý císař představte si&nbsp;že&nbsp;jsem to&nbsp;já&nbsp;myslíte na&nbsp;něho cítíte ho&nbsp;dělá ze&nbsp;mě&nbsp;kurvu on&nbsp;to&nbsp;už&nbsp;nedokáže měl by&nbsp;s&nbsp;tím v&nbsp;tom věku zkrátka přestat pro ženu je&nbsp;to&nbsp;úplná zkáza a&nbsp;požitek nikde dělá že&nbsp;se&nbsp;jí&nbsp;to&nbsp;líbí až&nbsp;to&nbsp;jemu vyvrcholí potom si&nbsp;to&nbsp;dodělá sama až&nbsp;ji&nbsp;rty zblednou aťje jak chce máme to&nbsp;odbyto co&nbsp;se&nbsp;toho napovídá a&nbsp;ono to&nbsp;stojí za&nbsp;to&nbsp;jenom napoprvé potom si&nbsp;to&nbsp;už&nbsp;jen odflinkneš a&nbsp;nemyslíš na&nbsp;to&nbsp;proč žádná nesmí mužského políbit když není její kolikrát by&nbsp;náruživě ráda marná sláva po&nbsp;celém těle je&nbsp;jí&nbsp;blaze kolikrát bych chtěla aby si&nbsp;mě&nbsp;někdo když je&nbsp;u&nbsp;mě&nbsp;vzal ať&nbsp;je&nbsp;kdo chce a&nbsp;v&nbsp;náručí zlíbal není nad dlouhý srdce žhoucí polibek až&nbsp;do&nbsp;bezvědomí zpověď tu&nbsp;nemám ráda když jsem chodila k&nbsp;otci Corriganovi on&nbsp;na&nbsp;mě&nbsp;otče mákl to&nbsp;je&nbsp;toho a&nbsp;kde a&nbsp;já&nbsp;blázínek na&nbsp;průplavním náspu ale kde po&nbsp;těle děvenko na&nbsp;noze vzadu vysoko ano dost vysoko tam kde sedáš panebože to&nbsp;nemohl rovnou říct na&nbsp;zadnici a&nbsp;dost co&nbsp;na&nbsp;tom záleží a&nbsp;dělala jsi už&nbsp;nevím co&nbsp;to&nbsp;říkal ne&nbsp;otče pořád myslím na&nbsp;pravého otce pročpak to&nbsp;chce vědět když se&nbsp;z&nbsp;toho zpovídám Bohu ruku měl pěkně buclatou dlaň věčně vlhkou nebyla bych proti tomu sáhnout si&nbsp;na&nbsp;ni&nbsp;a&nbsp;on&nbsp;troufám taky ne&nbsp;podle té&nbsp;býčí šíje v&nbsp;tom chomoutu jestlipak mě&nbsp;ve&nbsp;zpovědnici poznal já&nbsp;jsem mu&nbsp;do&nbsp;obličeje viděla zato on&nbsp;mně ne&nbsp;toť se&nbsp;ví&nbsp;po&nbsp;mně se&nbsp;ani neotočil ani na&nbsp;sobě nedal nic znát ale když mu&nbsp;umřel otec měl oči zarudlé toť se&nbsp;ví&nbsp;pro ženu nejsou strašná věc když se&nbsp;rozpláče mužský a&nbsp;oni teprve ráda bych se&nbsp;dala od&nbsp;některého obejmout když je&nbsp;v&nbsp;ornátu a&nbsp;čpí z&nbsp;něho kadidlo jako z&nbsp;papeže ostatně vdané od&nbsp;kněze nic nehrozí on&nbsp;je&nbsp;na&nbsp;sebe moc opatrný potom dá&nbsp;JS&nbsp;papeži něco za&nbsp;pokání jestlipak byl se&nbsp;mnou spokojený jenom to&nbsp;se&nbsp;mi&nbsp;nelíbilo jak mě&nbsp;na&nbsp;odchodu v&nbsp;předsíni nenuceně plácl po&nbsp;zadnici ale já&nbsp;jsem se&nbsp;jen nenuceně zasmála copak jsem kůň nebo osel nejspíš myslel na&nbsp;otce jestlipak je&nbsp;vzhůru a&nbsp;myslí na&nbsp;mě&nbsp;nebo se&nbsp;mu&nbsp;o&nbsp;mně zdá kdopak mu&nbsp;dal tu&nbsp;květinu prý si&nbsp;ji&nbsp;koupil čpěla jakýmsi alkoholem ne&nbsp;viskou ne&nbsp;ani ležákem snad tím sladkým lepidlem co&nbsp;jím natírají plakáty jakousi rosolkou hned bych si&nbsp;srkla těch hustých zelených a&nbsp;žlutavých drahých likérů co&nbsp;v&nbsp;zákulisí při čekání na&nbsp;herečky popíjejí ty&nbsp;gigrlata v&nbsp;cylindrech jednoho jsem si&nbsp;prstem lízla od&nbsp;toho Američana s&nbsp;veverkou co&nbsp;mluvil s&nbsp;tátou o&nbsp;známkách a&nbsp;dělal co&nbsp;mohl aby neusnul jak jsme nakonec zapíjeli masovou konzervu portským mělo jemnou slanou chuť ano vždyť mi&nbsp;bylo nádherně a&nbsp;mdlo šup do&nbsp;postele usnula jsem jak když mě&nbsp;do&nbsp;vody hodí až&nbsp;mě&nbsp;vzbudil hrom jako když pánbůhsnámi má&nbsp;být konec světa vypadalo to&nbsp;že&nbsp;se&nbsp;na&nbsp;nás za&nbsp;trest nebe boří hned jsem se&nbsp;pokřižovala a&nbsp;odříkala zdrávas Maria docela jako to&nbsp;strašlivé hromobití v&nbsp;Gibraltaru a&nbsp;oni si&nbsp;přijdou a&nbsp;řeknou není Bůh co&nbsp;zbývá když se&nbsp;to&nbsp;kolem hrne a&nbsp;valí leda vzbudit dokonalou lítost tenkrát večer jsem ve&nbsp;whitefriarstreetské kapli zapálila na&nbsp;květen svíčku vida přece přinesla štěstí kdyby to&nbsp;taky on&nbsp;zaslechl jen by&nbsp;se&nbsp;ušklíbl protože nechodí do&nbsp;kostela na&nbsp;mši ani na&nbsp;modlení říká jakápak duše žádnou duši v&nbsp;sobě nemáš leda šedou hmotu vždyť on&nbsp;vůbec neví co&nbsp;to&nbsp;je&nbsp;mít duši ano když jsem rozsvítila ano vždyť ten svůj hrozitánský červený klofec vytáhl třikrát nebo čtyřikrát říkala jsem si&nbsp;jestli mu&nbsp;ta&nbsp;žíla či&nbsp;jak se&nbsp;tomu k&nbsp;šlaku říká nepraskne zato nos nějak velký nemá všechno jsem ze&nbsp;sebe shodila rolety stáhla celé hodiny jsem si&nbsp;to&nbsp;předtím parádila a&nbsp;parfémovala a&nbsp;česala měl to&nbsp;jako želízko nebo tlusté páčidlo v&nbsp;jednom kuse mu&nbsp;stálo snědl snad pár tuctů ústřic zpíval jedna radost jakživ jsem nezažila aby ho&nbsp;měl někdo tak mohutný aby člověka nadobro vyplnil snad snědl celého berana nač jsme stvořeny s&nbsp;tou velkou dírou uprostřed a&nbsp;on&nbsp;nám to&nbsp;tam jako Hřebec vrazí o&nbsp;nic jiného ti&nbsp;nestojí a&nbsp;tváří se&nbsp;zarputile a&nbsp;sveřepě oči jsem musela zamhouřit ale bílku zas nějak hrozně moc v&nbsp;sobě nemá když jsem mu&nbsp;řekla ven s&nbsp;ním ať&nbsp;mi&nbsp;to&nbsp;udělá na&nbsp;to&nbsp;jak je&nbsp;velký tím líp jestli jsem se&nbsp;pořádně neopláchla když si&nbsp;to&nbsp;tam naposled dodělal pěkný vynález pro ženy aby on&nbsp;užil plné rozkoše ale dát jim toho trochu okusit to&nbsp;by&nbsp;koukali co&nbsp;jsem vystála s&nbsp;Milly to&nbsp;by&nbsp;nikdo nevěřil když se&nbsp;jí&nbsp;pak zoubky prořezávaly a&nbsp;ten manžel Miny Purefoyové co&nbsp;má&nbsp;fousiska jak řidítka rok co&nbsp;rok ji&nbsp;s&nbsp;hodinovou přesností obtěžkává děckem nebo dvojčaty pořád je&nbsp;z&nbsp;ní&nbsp;cítit dětský zápach jedno říkají mu&nbsp;vrtidlo nebo tak nějak vypadá s&nbsp;tou čupřinou jak mouřenín to&nbsp;jsem janek kluk je&nbsp;Afričánek posledně jak jsem u&nbsp;nich byla váleli se&nbsp;celá ta&nbsp;horda jeden přes druhého a&nbsp;vřeštěli div člověk neohluchl prý je&nbsp;to&nbsp;zdravé oni si&nbsp;nedají pokoj až&nbsp;se&nbsp;jim nadmem jak sloni či&nbsp;co&nbsp;že&nbsp;bych si&nbsp;troufla ještě na&nbsp;jedno ne&nbsp;s&nbsp;ním to&nbsp;ne&nbsp;ačkoli kdyby se&nbsp;oženil měl by&nbsp;jistě pěkné silné děcko ale nevím Poldy má&nbsp;víc bílku ano bylo by&nbsp;to&nbsp;báječné dosud je&nbsp;asi rozrušený tím setkáním s&nbsp;Josie Powellovou a&nbsp;pohřbem a&nbsp;tím jak myslel na&nbsp;mě&nbsp;a&nbsp;Boylana inu ať&nbsp;si&nbsp;myslí co&nbsp;chce stejně mu&nbsp;to&nbsp;není nic platné však já&nbsp;vím že&nbsp;se&nbsp;mrouskali když jsem tam přišla tak s&nbsp;ní&nbsp;tančil a&nbsp;potom s&nbsp;ní&nbsp;seděl venku tehdy na&nbsp;večírku u&nbsp;Georginy Simpsonové jak se&nbsp;nastěhovali do&nbsp;nového bytu chtěl mi&nbsp;namluvit že&nbsp;to&nbsp;on&nbsp;prý jen proto aby nedělala čekanku proto jsme se&nbsp;taky porafali o&nbsp;politice sám začal ne&nbsp;já&nbsp;prý Pánbůh byl tesařem nakonec jsem se&nbsp;rozbrečela toť se&nbsp;ví&nbsp;žena je&nbsp;na&nbsp;všechno citlivá měla jsem potom na&nbsp;sebe vzteka že&nbsp;jsem ho&nbsp;nenechala při tom jen proto že&nbsp;za&nbsp;mnou pálí a&nbsp;taky prý byl prvním socialistou žralo mě&nbsp;že&nbsp;ho&nbsp;nedokážu dopálit ten galimatyáš co&nbsp;on&nbsp;všechno ví&nbsp;zvlášť o&nbsp;těle a&nbsp;vnitřnostech sama jsem si&nbsp;co&nbsp;máme uvnitř chtěla prostudovat v&nbsp;Domácím lékaři pořád jsem ho&nbsp;v&nbsp;nacpaném sále slyšela vykládat a&nbsp;hleděla za&nbsp;ním a&nbsp;potom jsem dělala že&nbsp;se&nbsp;k&nbsp;ní&nbsp;kvůli němu chovám chladně protože trochu žárlil a&nbsp;pokaždé když se&nbsp;mě&nbsp;zeptal ke&nbsp;komu jdu já&nbsp;že&nbsp;za&nbsp;Floey a&nbsp;on&nbsp;mi&nbsp;věnoval básně lorda Byrona a&nbsp;tři páry rukaviček a&nbsp;bylo po&nbsp;všem vždycky jsem si&nbsp;ho&nbsp;otočila kolem prstu jako nic to&nbsp;jsem dokázala ať&nbsp;si&nbsp;spánembohem na&nbsp;ni&nbsp;letí a&nbsp;někde se&nbsp;s&nbsp;ní&nbsp;schází hned jsem to&nbsp;poznala podle toho že&nbsp;nechce cibuli vím jak na&nbsp;to&nbsp;řeknu mu&nbsp;zahrň mi&nbsp;límeček u&nbsp;blůzky nebo na&nbsp;odchodu o&nbsp;něho zavadím závojíčkem a&nbsp;rukavicemi 1 pusu a&nbsp;hned se&nbsp;na&nbsp;všechny vykašle no&nbsp;dobrá uvidíme ať&nbsp;si&nbsp;za&nbsp;ní&nbsp;chodí ona bude toť se&nbsp;ví&nbsp;dělat šíleně zamilovanou to&nbsp;je&nbsp;toho zajdu si&nbsp;za&nbsp;ní&nbsp;zeptám se&nbsp;jí&nbsp;máš ho&nbsp;ráda a&nbsp;podívám se&nbsp;jí&nbsp;zpříma do&nbsp;očí ta&nbsp;mi&nbsp;bulíka na&nbsp;nos nepověsí zato on&nbsp;si&nbsp;třeba usmyslí že&nbsp;ji&nbsp;má&nbsp;rád a&nbsp;vyzná jí&nbsp;lásku zrovna tak šroubovaně jako mně však jsem se&nbsp;pekelně nadřela než jsem to&nbsp;z&nbsp;něho dostala bylo mi&nbsp;docela po&nbsp;chuti že&nbsp;tak vzdoruje a&nbsp;nepřijde na&nbsp;zavolání užuž by&nbsp;mě&nbsp;byl požádal o&nbsp;ruku tenkrát večer v&nbsp;kuchyni zrovna jsem válela těsto na&nbsp;bramborovou placku něco bych vám chtěl říct dál jsem ho&nbsp;nepustila dělala jsem že&nbsp;se&nbsp;zlobím ruce a&nbsp;lokty zaplácané od&nbsp;mouky stejně jsem se&nbsp;večer předtím prořekla jak jsem vyprávěla o&nbsp;snech nač toho má&nbsp;vědět víc než je&nbsp;mu&nbsp;zdrávo co&nbsp;se&nbsp;mě&nbsp;před ním Josie naobjímala to&nbsp;ovšem myslila na&nbsp;něho a&nbsp;namuckala když jsem pak řekla já&nbsp;jsem se&nbsp;umyla nahoru co&nbsp;nejdál hned se&nbsp;mě&nbsp;zeptala a&nbsp;nejdál ten sis taky umyla ženské na&nbsp;to&nbsp;furt narážejí a&nbsp;okatě to&nbsp;před ním vypichují hned na&nbsp;něm poznají jak poťouchle zamžourá že&nbsp;si&nbsp;jen hraje na&nbsp;nechápavého když ony spustí jaký je&nbsp;tím ho&nbsp;jen kazí vůbec se&nbsp;nedivím vždyť byl tenkrát velmi hezký hleděl se&nbsp;připodobnit lordu Byronovi ten se&nbsp;mi&nbsp;líbí říkala jsem třebaže na&nbsp;mužského je&nbsp;až&nbsp;moc krásný než jsme se&nbsp;zasnoubili trochu podobný mu&nbsp;byl potom se&nbsp;jí&nbsp;to&nbsp;už&nbsp;tolik nelíbilo tenkrát jak jsem se&nbsp;křečovitě rozesmála a&nbsp;bez přestání se&nbsp;hihňala jedna po&nbsp;druhé mi&nbsp;spadly jehlice a&nbsp;s&nbsp;nimi ten drdol co&nbsp;jsem nosila ty&nbsp;povídá jsi pořád dobře naložená ano vždyťji to&nbsp;žralo věděla co&nbsp;v&nbsp;tom vězí hodně jsem jí&nbsp;toho napovídala co&nbsp;spolu tropíme všechno ne&nbsp;a&nbsp;přece dost že&nbsp;se&nbsp;jí&nbsp;sliny sbíhaly nemohu za&nbsp;to&nbsp;že&nbsp;k&nbsp;nám skoro nepáchla co&nbsp;jsme svoji jakpak asi vypadá co&nbsp;je&nbsp;s&nbsp;tím svým manželem jak mu&nbsp;přeskočilo nějak se&nbsp;scvrká a&nbsp;schází co&nbsp;jsem ji&nbsp;naposled viděla nejspíš se&nbsp;s&nbsp;ním zrovna poštěkala protože pořád zaváděla řeč na&nbsp;manžele jen aby ho&nbsp;zepsula copak mi&nbsp;to&nbsp;povídala Ach ano jak ho&nbsp;to&nbsp;popadne leze do&nbsp;postele v&nbsp;zablácených botách to&nbsp;pomyšlení že&nbsp;bych měla ležet v&nbsp;posteli s&nbsp;nějakým individuem které mě&nbsp;může každou chvíli zavraždit klacek jeden inu každý blázní jinak Poldy buďsi takový či&nbsp;onaký jen přijde domů otře si&nbsp;nohy o&nbsp;rohožku ať&nbsp;prší nebo svítí a&nbsp;sám si&nbsp;je&nbsp;viksuje a&nbsp;na&nbsp;ulici takhle na&nbsp;pozdrav smekne a&nbsp;tamten se&nbsp;prochází v&nbsp;pantoflích a&nbsp;za&nbsp;pohlednici s&nbsp;ťu-ťu vymáhá 100 000 liber ty&nbsp;můj kvítku májový nudou by&nbsp;z&nbsp;toho člověk chcípl pitomec ani boty si&nbsp;nezuje to&nbsp;radš dvacetkrát umřu než bych si&nbsp;jiného vzala takovou která by&nbsp;to&nbsp;s&nbsp;ním vydržela jako já&nbsp;ovšem nenajde jestli mě&nbsp;máš ráda pojď se&nbsp;mnou spát ano však on&nbsp;to&nbsp;v&nbsp;hloubi srdce ví&nbsp;třeba taková paní Maybricková co&nbsp;otrávila manžela pročpak se&nbsp;asi zamilovala do&nbsp;jiného ano vyšlo to&nbsp;najevo hotová ničemnice sebere se&nbsp;a&nbsp;provede takovou věc toť se&nbsp;ví&nbsp;mužští dovedou být strašně protivní div člověka o&nbsp;rozum nepřipraví a&nbsp;sprostě si&nbsp;otvírají hubu pročpak si&nbsp;nás vůbec namlouvají když jsme tak špatné ano protože se&nbsp;bez nás neobejdou do&nbsp;čaje mu&nbsp;namíchala arzénovou mouku z&nbsp;mucholapky odkudpak je&nbsp;ten název zeptám se&nbsp;ho&nbsp;a&nbsp;on&nbsp;řekne z&nbsp;řečtiny budu tak chytrá jako dřív byla asi do&nbsp;toho druhého šíleně zamilovaná ani šibenice se&nbsp;nezalekla Ach bylo jí&nbsp;to&nbsp;jedno měla to&nbsp;v&nbsp;povaze nemohla jinak takoví surovci zas nejsou aby oběsili ženskou ba&nbsp;jo&nbsp;jsou</span></p>
          <p class="chunk" data-nb-ref-number="1048" data-nb-words="3508" data-nb-chars="18872"><span class="idea" data-nb-ref-number="1091" id="idea1091" data-nb-words="3508" data-nb-chars="18872">každý je&nbsp;docela jiný Boylan mluvil o&nbsp;tvaru mého chodidla hned si&nbsp;ho&nbsp;všiml ještě než mi&nbsp;ho&nbsp;představili byla jsem s&nbsp;Poldym v&nbsp;Dublinských pekárnách smála jsem se&nbsp;a&nbsp;natahovala uši komíhala jsem nohou oba jsme si&nbsp;dali dvakrát čaj a&nbsp;chleba s&nbsp;máslem viděla jsem ho&nbsp;byl tam s&nbsp;oběma staropanenskými sestrami jak se&nbsp;dívá když jsem vstala a&nbsp;zeptala se&nbsp;číšnice kde to&nbsp;je&nbsp;co&nbsp;na&nbsp;tom když to&nbsp;ze&nbsp;mě&nbsp;crčí a&nbsp;mám na&nbsp;sobě ty&nbsp;černé reformní kalhotky co&nbsp;mi&nbsp;kázal koupit půl hodiny to&nbsp;trvá než je&nbsp;člověk stáhne zatím se&nbsp;celá pomočím obtýden abych si&nbsp;kupovala něco zbrusu apartního dlouho mi&nbsp;to&nbsp;trvalo za&nbsp;sebou na&nbsp;sedátku jsem zapomněla jelenicové rukavičky už&nbsp;jsem se&nbsp;s&nbsp;nimi neshledala nějaká zlodějka a&nbsp;on&nbsp;prý že&nbsp;si&nbsp;mám dát inzerát do&nbsp;<em>Irské doby</em> ztraceny na&nbsp;dámské toaletě Dublinských pekáren Dame Street nálezce nechť odevzdá paní Marion Bloomové viděla jsem jak z&nbsp;mých noh nespouští oči pořád se&nbsp;na&nbsp;ně&nbsp;díval jak jsem se&nbsp;při procházení lítacími dveřmi ohlédla za&nbsp;2 dni jsem si&nbsp;tam zašla na&nbsp;čaj že&nbsp;ho&nbsp;snad jenže on&nbsp;nikde jak ho&nbsp;to&nbsp;asi vzrušovalo měla jsem je&nbsp;přehozeny přes sebe jak jsme byli v&nbsp;druhém pokoji napřed že&nbsp;ty&nbsp;střevíčky jsou na&nbsp;chození úzké ruku že&nbsp;mám pěknou patřil by&nbsp;na&nbsp;ni&nbsp;prsten s&nbsp;měsíčním kamenem nějakým pěkným akvamarínem však já&nbsp;ho&nbsp;z&nbsp;něho vymámím a&nbsp;taky zlatý náramek noha se&nbsp;mi&nbsp;tolik nelíbí ale jednou jsem ho&nbsp;nechala aby se&nbsp;s&nbsp;ní&nbsp;pokochal tu&nbsp;noc po&nbsp;tom nepovedeném Goodwinově koncertě taková zima a&nbsp;vítr ještě že&nbsp;jsme měli doma rum na&nbsp;punč a&nbsp;v&nbsp;krbu nevyhaslo abych prý si&nbsp;stáhla punčochy a&nbsp;leželi jsme na&nbsp;krbové předložce tam v&nbsp;Lombard Street no&nbsp;a&nbsp;jindy zas mě&nbsp;nutil v&nbsp;zablácených botkách šlapat po&nbsp;kdejakém kobylinci jenže on&nbsp;není normální jako druzí že&nbsp;prý co&nbsp;to&nbsp;povídal přetrumfnu Katty Lannerovou a&nbsp;dám jí&nbsp;fleka co&nbsp;to&nbsp;má&nbsp;znamenat zeptala jsem se&nbsp;už&nbsp;nevím co&nbsp;řekl zrovna šel kolem kamelot s&nbsp;posledním vydáním a&nbsp;ten úslužný kudrnáč z&nbsp;lucanské mlékárny už&nbsp;předtím jsem ho&nbsp;někde zahlídla a&nbsp;při ochutnávání másla jsem si&nbsp;ho&nbsp;všimla a&nbsp;tak jsem nepospíchala taky Bartell d’Arcy ze&nbsp;kterého si&nbsp;dělal jen šoufky mě&nbsp;začal líbat na&nbsp;schodech pro sboristky zrovna jsem dozpívala Gounodovo <em>Ave Maria</em> a&nbsp;nač ještě čekáme ach polib mě&nbsp;milý na&nbsp;čelíčko a&nbsp;taky na&nbsp;tělíčko na&nbsp;ten svůj plechový hlásek si&nbsp;počínal dost ohnivě co&nbsp;se&nbsp;nablouznil o&nbsp;mých hloubkách jestli se&nbsp;mu&nbsp;dá&nbsp;věřit líbilo se&nbsp;mi&nbsp;jak při zpěvu špulí ústa a&nbsp;potom povídá je&nbsp;to&nbsp;ale hrozné dělat to&nbsp;zrovna tady mně se&nbsp;to&nbsp;tak hrozné nezdá jednou mu&nbsp;to&nbsp;povím zatím ne&nbsp;ten bude koukat bodejť a&nbsp;ukážu mu&nbsp;kde jsme to&nbsp;dělali tak a&nbsp;teď víš trhni si&nbsp;nohou on&nbsp;si&nbsp;myslí že&nbsp;bez jeho vědomí se&nbsp;nic nestane před zasnoubením neměl o&nbsp;mé&nbsp;mámě tušení tak lacino by&nbsp;mě&nbsp;nedostal sám byl desetkrát horší žebronil o&nbsp;kousínek kalhotek ten večer šli jsme po&nbsp;Kenilworth Square políbil mě&nbsp;do&nbsp;ouška rukavičky musela jsem si&nbsp;ji&nbsp;stáhnout na&nbsp;kdeco se&nbsp;vyptával jestli smí zvědět jak vypadá má&nbsp;ložnice a&nbsp;tak jsem mu&nbsp;ji&nbsp;nechala jako bych na&nbsp;ni&nbsp;zapomněla ať&nbsp;na&nbsp;mě&nbsp;myslí když si&nbsp;ji&nbsp;šoupl do&nbsp;kapsy do&nbsp;kalhotek je&nbsp;blázen to&nbsp;je&nbsp;jasné oči by&nbsp;nechal na&nbsp;těch necudných cyklistkách co&nbsp;jim sukně vlají nad pupek jak jsem tenkrát byla s&nbsp;Milly na&nbsp;slavnosti v&nbsp;přírodě nějaká v&nbsp;krémovém mušelínu tam stála proti slunci takže bylo do&nbsp;nejmenšího kousíčku vidět co&nbsp;má&nbsp;na&nbsp;sobě jindy zas šel v&nbsp;dešti za&nbsp;mnou jenže já&nbsp;jsem ho&nbsp;zahlídla dřív než on&nbsp;jako lišák stál na&nbsp;rohu Harolds Cross Road na&nbsp;sobě nový pršák a&nbsp;křiklavou šálku co&nbsp;mu&nbsp;šla k&nbsp;pleti a&nbsp;hnědý klobouk copak tam pohledával oni si&nbsp;chodí a&nbsp;dosyta užívají s&nbsp;kdejakou co&nbsp;nosí sukně zeptat se&nbsp;jich člověk nesmí ale sami hned vyslýchají kdepak jsi byla kampak jdeš cítila jsem jak se&nbsp;za&nbsp;mnou oči upřené do&nbsp;týla krade až&nbsp;k&nbsp;domu se&nbsp;nepouští to&nbsp;by&nbsp;zašel moc daleko pootočila jsem se&nbsp;a&nbsp;zůstala stát tak dlouho dorážel ať&nbsp;svolím až&nbsp;jsem si&nbsp;pomalu rukavičku stáhla přitom ho&nbsp;hlídala prolamované rukávy prý jsou do&nbsp;deště studené hledal si&nbsp;záminku až&nbsp;mi&nbsp;nahmatal kalhotky furt a&nbsp;furt kalhotky až&nbsp;jsem mu&nbsp;slíbila do&nbsp;kapsy u&nbsp;vesty kalhotky z&nbsp;panenky <em>O</em> <em>Maria Santissima</em> celý mokvavý od&nbsp;deště vypadal jak blázínek nádherný chrup až&nbsp;jsem při tom pohledu hlad dostala a&nbsp;žadonil ať&nbsp;si&nbsp;vyhrnu oranžovou sukýnku co&nbsp;mám na&nbsp;sobě tu&nbsp;plisovanou nikdo tam prý není jestli ne&nbsp;tak klekne do&nbsp;louže umíněnec jeden opravdu klekne a&nbsp;zničí si&nbsp;nový pršák těžko předvídat co&nbsp;jim zas vleze do&nbsp;hlavy jak se&nbsp;s&nbsp;ženskou octnou sami jsou do&nbsp;toho celí diví co&nbsp;když někdo půjde kolem tak jsem ji&nbsp;trochu vyhrnula a&nbsp;zvenku mu&nbsp;levou rukou sáhla na&nbsp;kalhoty jak jsem to&nbsp;potom dělávala Gardnerovi aby neprovedl něco horšího někde víc na&nbsp;veřejnosti trnula jsem zvědavostí jestli je&nbsp;obřezaný třásl se&nbsp;jak osika dělají to&nbsp;hrhr žádný požitek z&nbsp;toho není a&nbsp;táta zatím čekal na&nbsp;večeři ať&nbsp;prý mu&nbsp;řeknu že&nbsp;jsem zapomněla peněženku u&nbsp;řezníka a&nbsp;musela se&nbsp;pro ni&nbsp;vrátit Podvodník jeden napsal mi&nbsp;pak psaní a&nbsp;v&nbsp;něm všechna ta&nbsp;slůvka napřed takový uhlazený a&nbsp;teď si&nbsp;takhle na&nbsp;ženu troufne bylo to&nbsp;trapné když jsme se&nbsp;pak setkali zeptal se&nbsp;jestli mě&nbsp;urazil sklopila jsem oči k&nbsp;zemi on&nbsp;toť se&nbsp;ví&nbsp;hned poznal že&nbsp;neměl dost filipa na&nbsp;rozdíl od&nbsp;toho druhého potrhlíka Henryho Doyla co&nbsp;na&nbsp;šarádách pořád něco rozbíjel nebo trhal nemehlo nemám ráda a&nbsp;jestlipak vím co&nbsp;to&nbsp;znamená ze&nbsp;slušnosti jsem ovšem musela říct ne&nbsp;já&nbsp;vám nerozumím copak to&nbsp;není přirozené toť se&nbsp;ví&nbsp;že&nbsp;je&nbsp;psávali to&nbsp;na&nbsp;zeď v&nbsp;Gibraltaru u&nbsp;toho obrázek toho co&nbsp;má&nbsp;žena u&nbsp;toho to&nbsp;slovíčko co&nbsp;jsem nikde nenašla jen když to&nbsp;útlé děti nevidí každý den ráno mi&nbsp;pak psal někdy dvakrát za&nbsp;den jeho milování se&nbsp;mi&nbsp;tehdy líbilo uměl si&nbsp;ženskou získat jak mi&nbsp;poslal 8 velkých máků protože mám 8ého narozeniny napsala jsem mu&nbsp;ten večer co&nbsp;mě&nbsp;v&nbsp;Dolphins Barn políbil na&nbsp;srdce že&nbsp;se&nbsp;to&nbsp;ani vylíčit nedá člověku je&nbsp;blaze jako po&nbsp;ničem jiném na&nbsp;světě ale tak objímat jako Gardner zas neuměl v&nbsp;pondělí doufám přijde jak říkal zas ve&nbsp;čtyři nemám ráda když se&nbsp;to&nbsp;courá celý den jdeš otevřít to&nbsp;jdou asi se&nbsp;zeleninou a&nbsp;on&nbsp;to&nbsp;někdo je&nbsp;a&nbsp;jsi neoblečená nebo se&nbsp;rozlétnou dveře do&nbsp;špinavé neuklizené kuchyně jako tenkrát v&nbsp;Lombard Street jak se&nbsp;kvůli koncertu zastavil šedivoučký Goodwin a&nbsp;já&nbsp;byla po&nbsp;večeři celá červená a&nbsp;rozcuchaná dělala jsem dušené nedívejte se&nbsp;na&nbsp;mě&nbsp;pane profesore vyhrkla jsem vypadám jak hastroš ano jenže on&nbsp;pravý kavalír byl ohleduplnost sama nikdo doma aby tě&nbsp;zapřel nezbývá než vykouknout přes záclonu jako dnes ten posluha už&nbsp;jsem myslela že&nbsp;to&nbsp;odkládá na&nbsp;jindy a&nbsp;on&nbsp;zatím poslal předem portské a&nbsp;broskve zívala jsem celá znervóznělá že&nbsp;mě&nbsp;tahá za&nbsp;nos a&nbsp;tu&nbsp;jsem z&nbsp;toho ťukťukťuk na&nbsp;dveře poznala že&nbsp;je&nbsp;to&nbsp;on&nbsp;trochu se&nbsp;asi opozdil bylo čtvrt na&nbsp;čtyři když jsem zahlídla obě Dedalovic holky odcházet ze&nbsp;školy vůbec nevím kolik je&nbsp;ty&nbsp;hodinky co&nbsp;mám od&nbsp;něho jdou taky nějak špatně musím je&nbsp;dát spravit jak jsem házela penny tomu chromému námořníkovi za&nbsp;Anglii vlast a&nbsp;krásku jen jsem si&nbsp;hvízdala roztomilou dívenku mám rád ještě jsem si&nbsp;neoblíkla čistou košili ani se&nbsp;nenapudrovala a&nbsp;nic ode dneška za&nbsp;týden odjedem tedy do&nbsp;Belfastu ještě že&nbsp;on&nbsp;musí do&nbsp;Ennisu na&nbsp;27ého mu&nbsp;padne výročí tátovy smrti moc příjemné by&nbsp;nebylo kdyby si&nbsp;myslel že&nbsp;máme v&nbsp;hotelu pokoje vedle sebe při vyvádění v&nbsp;nové posteli mu&nbsp;pak nemohu říct dejte pokoj vedle je&nbsp;on&nbsp;nebo nám zas nějaký kašlavý pastor zaťuká na&nbsp;zeď druhý den pak neuvěří že&nbsp;jsme nic netropili u&nbsp;manžela to&nbsp;projde a&nbsp;milenec ten se&nbsp;za&nbsp;nos tahat nedá říct mu&nbsp;potom že&nbsp;jsme nic netropili tak mi&nbsp;neuvěří dobře že&nbsp;tam jede jemu se&nbsp;ostatně vždycky něco přihodí jak jsme tehdy jeli na&nbsp;Mallowův koncert do&nbsp;Maryborough objednal pro dva horkou polévku a&nbsp;tu&nbsp;zvoní k&nbsp;odjezdu a&nbsp;on&nbsp;se&nbsp;hrne po&nbsp;nástupišti polévku stříká na&nbsp;všechny strany jak ji&nbsp;po&nbsp;lžících nabírá taková kuráž číšník běží za&nbsp;ním ječí jak by&nbsp;ho&nbsp;na&nbsp;nože bral strojvůdce celý tumpachový má&nbsp;nemá odjet on&nbsp;že&nbsp;nezaplatí dokud nedojí ti&nbsp;dva páni z&nbsp;třetí třídy má&nbsp;prý recht a&nbsp;taky měl ten je&nbsp;vám paličatý jak si&nbsp;něco vezme do&nbsp;hlavy ještě že&nbsp;otevřel dvířka nožem málem nás zavezli do&nbsp;Corku asi se&nbsp;mu&nbsp;chtěli pomstít Ach já&nbsp;se&nbsp;v&nbsp;kupé nebo v&nbsp;kočáře ráda natřásám na&nbsp;pěkných měkkých polštářích jestlipak mi&nbsp;vezme 1. třídu třeba si&nbsp;to&nbsp;bude chtít udělat ve&nbsp;vlaku a&nbsp;podmázne průvodčího Ach jinak to&nbsp;nejde zas po&nbsp;nás budou zevlovat nějací pitomci očima že&nbsp;se&nbsp;hloupější nenajdou byla to&nbsp;vzácná výjimka ten prostý dělník co&nbsp;nás tenkrát nechal v&nbsp;kupé samy jak jsme jeli na&nbsp;Howth kdopak to&nbsp;byl ráda bych věděla nějaký ten tunel musíš potom koukat z&nbsp;okna ještě hezčí je&nbsp;to&nbsp;nazpátek kdybych se&nbsp;tak nevrátila povídali by&nbsp;si&nbsp;že&nbsp;jsem s&nbsp;ním utekla je&nbsp;to&nbsp;ten co&nbsp;pomáhá na&nbsp;jeviště kdypak jsem to&nbsp;naposled zpívala na&nbsp;koncertě už&nbsp;je&nbsp;to&nbsp;rok a&nbsp;kde no&nbsp;v&nbsp;ústavu sv. Terezy v&nbsp;Clarendon Street slečinkám teď jim zpívá Kathleen Kearneyová a&nbsp;jí&nbsp;podobné protože já&nbsp;jsem měla tátu v&nbsp;armádě a&nbsp;zpívám lajdáckého rošťáka a&nbsp;nosím brož na&nbsp;počest lorda Robertse a&nbsp;mám mapku celého tažení a&nbsp;Poldy není jaksepatří Ir&nbsp;on&nbsp;to&nbsp;tenkrát zaonačil to&nbsp;by&nbsp;bylo aby to&nbsp;zas nedokázal jako když mi&nbsp;vymohl part v&nbsp;Stabat Mater kdekomu na&nbsp;potkání vykládal že&nbsp;zhudebňuje Veď ty&nbsp;mě&nbsp;vlídné světlo sama jsem ho&nbsp;navedla až&nbsp;přišli jezuiti na&nbsp;to&nbsp;že&nbsp;je&nbsp;zednář a&nbsp;to&nbsp;Veď ty&nbsp;mě&nbsp;co&nbsp;brnká na&nbsp;klavír že&nbsp;opsal z&nbsp;jedné staré opery a&nbsp;v&nbsp;poslední době se&nbsp;schází s&nbsp;těmi sinnfejňáky či&nbsp;jak si&nbsp;říkají a&nbsp;jako obyčejně trousí třesky plesky ten človíček bez krku co&nbsp;mi&nbsp;ho&nbsp;ukázal je&nbsp;prý moc chytrý člověk budoucnosti nějaký Griffith no&nbsp;ani na&nbsp;to&nbsp;nevypadá víc se&nbsp;nedá říct ale nejspíš se&nbsp;s&nbsp;ním znal byl bojkot o&nbsp;politice nechci ani slyšet co&nbsp;byla válka Pretoria a&nbsp;Ladysmith a&nbsp;Bloemfontein kde na&nbsp;úplavici Gardner por. Stanley G&nbsp;od&nbsp;8. prap. 2. východolancash. pl. v&nbsp;polní uniformě to&nbsp;byl fešák proti mně zrovna o&nbsp;tolik větší jak má&nbsp;být jistě si&nbsp;vedl statečně prý jsem rozkošná řekl mi&nbsp;ten večer jak jsme se&nbsp;u&nbsp;průplavní propusti líbali na&nbsp;rozloučenou ty&nbsp;má&nbsp;irská krasavice zesinal samým rozrušením nad tím že&nbsp;odchází ani postavit se&nbsp;pořádně nemohl aby nás ze&nbsp;silnice neviděli žhnula jsem jako nikdy taky mohli hned na&nbsp;počátku uzavřít mír nebo se&nbsp;měl strejda Paul spolu s&nbsp;ostatními Kruegery sebrat a&nbsp;porvat se&nbsp;sami mezi sebou nemuseli to&nbsp;protahovat na&nbsp;léta a&nbsp;nějakého fešáka odpravovat na&nbsp;úplavici být poctivě zastřelen hned by&nbsp;to&nbsp;bylo jinačí ráda se&nbsp;dívám na&nbsp;plukovní defilírku španělskou kavalérii jsem poprvé viděla v&nbsp;La&nbsp;Roque bylo to&nbsp;rozkošné z&nbsp;Algecirasu jsme potom hleděli přes záliv na&nbsp;světla ve&nbsp;skále jako svatojánské mušky nebo jak na&nbsp;těch 15 jitrech naoko svádějí bitvu Černí strážci v&nbsp;sukýnkách jak v&nbsp;rytmu mašírují před husary desátého pluku prince Waleského nebo hulány Ach huláni jsou báječní nebo zas před dublinskými co&nbsp;zvítězili u&nbsp;Tugely jeho táta si&nbsp;nasekal prachy prodejem koní pro kavalérii inu mohl by&nbsp;mi&nbsp;v&nbsp;Belfastu něco hezkého koupit za&nbsp;to&nbsp;co&nbsp;já&nbsp;jsem mu&nbsp;dala prádlo tam mají roztomilé nebo třeba rozkošné kimono musím koupit naftalínové kuličky jak jsem mívala a&nbsp;nechat je&nbsp;v&nbsp;prádelníku bude to&nbsp;požitek chodit s&nbsp;ním po&nbsp;novém městě a&nbsp;všelico nakupovat prsten radš nechám doma co&nbsp;se&nbsp;ho&nbsp;pak nakroutím než ho&nbsp;stáhnu přes kloub ještě by&nbsp;to&nbsp;vytroubili v&nbsp;novinách nebo to&nbsp;na&nbsp;mě&nbsp;píchli policii ale oni si&nbsp;spíš řeknou že&nbsp;jsme svoji ať&nbsp;se&nbsp;dají vycpat houby si&nbsp;z&nbsp;toho dělám peněz má&nbsp;jak želez a&nbsp;ženit se&nbsp;mu&nbsp;nechce proč mu&nbsp;od&nbsp;nich nepomoct jen kdybych věděla že&nbsp;se&nbsp;mu&nbsp;líbím byla jsem ovšem trochu utahaná jak jsem se&nbsp;při pudrování koukla do&nbsp;zrcátka jenže v&nbsp;zrcátku člověk dobře nevidí jak vypadá však se&nbsp;mě&nbsp;něco těmi velikánskými kyčlemi nahmoždil ta&nbsp;tíha ta&nbsp;chlupatá prsa pořád aby člověk kvůli nim v&nbsp;tom vedru líhal naznak kdyby mi&nbsp;to&nbsp;tam radš strkal zezadu jak to&nbsp;paní Mastianské sama mi&nbsp;to&nbsp;říkala dělá ten její po&nbsp;způsobu psů a&nbsp;ona přitom vyplazuje jazyk co&nbsp;nejdál takový klidný a&nbsp;mírný když drnká na&nbsp;citeru kdo by&nbsp;to&nbsp;do&nbsp;těch chlapů řekl co&nbsp;všechno se&nbsp;jim v&nbsp;hlavě vylíhne pěkný materiál ten modrý oblek co&nbsp;měl na&nbsp;sobě a&nbsp;apartní kravata a&nbsp;ponožky s&nbsp;blankytným vzorkem pracháč jistě bude to&nbsp;se&nbsp;pozná už&nbsp;na&nbsp;střihu šatů a&nbsp;těch cibulích za&nbsp;chvíli jen co&nbsp;si&nbsp;odskočil pro zvláštní vydání řádil jak pominutý roztrhal lístky a&nbsp;klel jak bivoj dvacet liber prý prošustroval kvůli tomu outsiderovi co&nbsp;vyhrál a&nbsp;půlku zas vsadil na&nbsp;mé&nbsp;konto podle Lenehanova tipu sprostě nadával na&nbsp;toho obejdu co&nbsp;si&nbsp;na&nbsp;mě&nbsp;dovoloval po&nbsp;glencreeském banketu jak jsme se&nbsp;tak dlouho kodrcali po&nbsp;kanafasové hoře prasáckýma očima mě&nbsp;hltal purkmistr Van Dillon ten nevychovanec všimla jsem si&nbsp;ho&nbsp;při dezertu jak jsem v&nbsp;zubech louskala ořechy nejradš bych byla to&nbsp;kuře obrala v&nbsp;prstech jak bylo šťavnaté a&nbsp;vypečené a&nbsp;křehounké ale vyjídat talíř se&nbsp;mi&nbsp;nechtělo vidličky a&nbsp;nože na&nbsp;rybu byly z&nbsp;cejchovaného stříbra škoda že&nbsp;je&nbsp;nemám jak jsem si&nbsp;s&nbsp;nimi hrála pár jsem jich klidně mohla strčit do&nbsp;rukávníku počítat v&nbsp;restauraci s&nbsp;každým krejcarem za&nbsp;porcičku kterou člověk slupne i&nbsp;za&nbsp;mizerný šálek čaje aby byl člověk vděčný a&nbsp;přijímal ho&nbsp;jako nějakou milost svět je&nbsp;holt rozdělený jestli to&nbsp;tak půjde dál potřebovala bych aspoň dvě pořádné košile jaké kalhotky má&nbsp;rád nevím asi žádné sám to&nbsp;říkal ano stejně je&nbsp;polovina gibraltarských děvčat nenosila chodila jak je&nbsp;Pánbůh stvořil ta&nbsp;Andalusanka co&nbsp;zpívala Manolu se&nbsp;nijak netajila tím že&nbsp;na&nbsp;sobě nic nemá ty&nbsp;druhé polohedvábné punčochy mají puštěné oko všeho všudy den jsem je&nbsp;měla na&nbsp;sobě měla jsem si&nbsp;dopoledne zajít zpátky k&nbsp;Lewerovi a&nbsp;zahrát jim bandurskou až&nbsp;by&nbsp;mi&nbsp;je&nbsp;vyměnili ale třeba bych se&nbsp;rozčilila a&nbsp;náhodou se&nbsp;s&nbsp;ním srazila a&nbsp;všechno pokazila taky lacinou šněrovačku bych potřebovala co&nbsp;inzerují v&nbsp;Dámě kozinkově přiléhavou s&nbsp;elastickými cvikly na&nbsp;bocích dal mi&nbsp;na&nbsp;tu&nbsp;jedinou co&nbsp;mám a&nbsp;ta&nbsp;nestojí za&nbsp;nic jak to&nbsp;tam stálo postavě propůjčují rozkošnou linii za&nbsp;11 šilinků 6 odstraňují neladnou šířku beder a&nbsp;snižují otylost trochu mi&nbsp;narostlo břicho s&nbsp;tím ležákem k&nbsp;obědu musím přestat moc mi&nbsp;zachutnal posledně nám O’Rourke poslal učiněné patoky lacino přijde k&nbsp;penězům Larry jak mu&nbsp;říkají nám na&nbsp;Vánoce poslal mizerný balíček v&nbsp;něm vánočku a&nbsp;láhev pomejí jakési pančované bordó co&nbsp;nemohl udat Pámbu mu&nbsp;dej dost slin aby neumřel žízní dechová cvičení musím dělat jestlipak stojí za&nbsp;něco ten odtučňovací prostředek jen abych to&nbsp;nepřehnala hubené nejsou moc v&nbsp;módě podvazky mám fialové co&nbsp;jsem měla dnes na&nbsp;sobě víc mi&nbsp;za&nbsp;ten šek co&nbsp;dostal na&nbsp;prvního nekoupil ach ne&nbsp;ještě tu&nbsp;vodičku na&nbsp;obličej předevčírem jsem ji&nbsp;vypotřebovala po&nbsp;té&nbsp;mám pleť jak novou co&nbsp;jsem se&nbsp;mu&nbsp;naříkala dej mi&nbsp;ji&nbsp;tam zas udělat nezapomeň bůhví jestli to&nbsp;po&nbsp;všem domlouvání nakonec udělal však já&nbsp;to&nbsp;podle lahvičky poznám jestli ne&nbsp;nezbude mi&nbsp;asi než se&nbsp;umýt ve&nbsp;vlastních chcankách je&nbsp;to&nbsp;jak hovězí výtažek nebo slepičí polívka kápnu do&nbsp;toho panax a&nbsp;fialky kůže mi&nbsp;připadá nějak drsná a&nbsp;zestárlá jemnější je&nbsp;spodní jak se&nbsp;mi&nbsp;na&nbsp;prstě sloupla po&nbsp;spálenině škoda že&nbsp;není celá stejná a&nbsp;ty&nbsp;čtyři ubohé kapesníčky dohromady za&nbsp;nějakých šest šilinků bez parády to&nbsp;člověk ve&nbsp;světě nikam nepřivede všechno padne na&nbsp;jídlo a&nbsp;činži až&nbsp;já&nbsp;někdy k&nbsp;něčemu přijdu to&nbsp;si&nbsp;piš budu si&nbsp;žít na&nbsp;volné noze mívám chuť hodit do&nbsp;konvice přehršli čaje jaképak odměřování a&nbsp;drobení koupím si&nbsp;třeba staré křápy jestlipak se&nbsp;ti&nbsp;líbí tyhle nové střevíčky ano líbí kolikpak stály nemám co&nbsp;na&nbsp;sebe hnědý kostým sukně a&nbsp;jupka jedny v&nbsp;čistírně celkem 3 copak to&nbsp;je&nbsp;pro ženu jeden starý klobouk abych přistřihla druhý předělala mužští se&nbsp;po&nbsp;tobě neohlédnou a&nbsp;ženské se&nbsp;jen ofrňují vědí že&nbsp;jsi bez muže den co&nbsp;den jde všechno nahoru do&nbsp;35 mi&nbsp;zbývají 4 léta ba&nbsp;ne&nbsp;je&nbsp;mi&nbsp;kolik je&nbsp;mi&nbsp;vlastně v&nbsp;září mi&nbsp;bude 33 vážně Ach ano vida paní Galbraithová proti mně je&nbsp;hodně starší minulý týden jsem ji&nbsp;na&nbsp;procházce zahlídla krása jí&nbsp;nějak pelichá bývala to&nbsp;fešanda nádherné vlasy až&nbsp;pod pás střásala si&nbsp;je&nbsp;dozadu jako Kitty O’Sheaová z&nbsp;Grantham Street ráda jsem se&nbsp;na&nbsp;ni&nbsp;zrána dívala přes ulici jak si&nbsp;je&nbsp;rozčesává jako by&nbsp;je&nbsp;zbožňovala a&nbsp;mazlila se&nbsp;s&nbsp;nimi seznámila jsem se&nbsp;s&nbsp;ní&nbsp;teprve den předtím než jsme odtamtud odcházeli a&nbsp;taková jerseyská lilie paní Langtryová zamiloval se&nbsp;do&nbsp;ní&nbsp;princ Waleský královskou hodnost stranou je&nbsp;myslím jako každý jiný všichni to&nbsp;mají na&nbsp;jedno brdo jenom s&nbsp;černochem bych si&nbsp;to&nbsp;ráda zprubla krasavice až&nbsp;do&nbsp;45 nějaká anekdota kolovala o&nbsp;žárlivém starém manželovi kdopak to&nbsp;asi byl s&nbsp;nožíkem na&nbsp;ústřice že&nbsp;chodil ba&nbsp;ne&nbsp;že&nbsp;jí&nbsp;kázal nosit jakýsi plechový pás a&nbsp;nožík na&nbsp;ústřice ano s&nbsp;tím chodil princ Waleský nebude to&nbsp;pravda něco jako ty&nbsp;knihy co&nbsp;mi&nbsp;nosí spisy François Tentononc prý kněze o&nbsp;tom jak se&nbsp;jí&nbsp;narodilo dítě z&nbsp;levého ucha protože jí&nbsp;vypadl konečník pěkné slůvko z&nbsp;kněžského pera a&nbsp;ř-ť každý trouba hned pochopí oč&nbsp;jde nemám ráda takové báchorky zvlášť od&nbsp;takové lumpácké vizáže hned každý pozná že&nbsp;to&nbsp;není pravda a&nbsp;ta&nbsp;Ruby a&nbsp;Sličné tyranky co&nbsp;mi&nbsp;podvakrát přinesl na&nbsp;straně 50 jsem se&nbsp;dočtla o&nbsp;tom jak ho&nbsp;pověsí za&nbsp;hák a&nbsp;zmrská provazem ženě to&nbsp;nic neříká takové fantazírování o&nbsp;tom jak se&nbsp;po&nbsp;plese z&nbsp;jejího střevíčku napije šampaňského jako ten Ježíšek z&nbsp;inchicorských jesliček v&nbsp;náručí Panny Marie tak veliké děcko přece žádná na&nbsp;svět nepřivede nejprve jsem si&nbsp;řekla že&nbsp;jí&nbsp;vyšlo bokem jak by&nbsp;taky mohla na&nbsp;nočník když by&nbsp;se&nbsp;jí&nbsp;zachtělo taková bohatá dáma toť se&nbsp;ví&nbsp;že&nbsp;si&nbsp;to&nbsp;pokládala za&nbsp;čest J. K. V. princ byl v&nbsp;Gibraltaru ten rok co&nbsp;jsem se&nbsp;narodila oč&nbsp;že&nbsp;tam taky našel lilie a&nbsp;nějaký stromek tam zasadil však jich co&nbsp;byl živ zasadil ažaž přijet tam trošinku dřív byl by&nbsp;třeba zasadil i&nbsp;mě&nbsp;to&nbsp;bych pak tuhle nebyla měl by&nbsp;se&nbsp;vykašlat na&nbsp;<em>Svobodáře</em> těch pár žebráckých šilinků co&nbsp;mu&nbsp;nese a&nbsp;jít někam do&nbsp;kanceláře nebo tak kde by&nbsp;měl normální plat nebo do&nbsp;banky tam by&nbsp;ho&nbsp;posadili na&nbsp;trůn a&nbsp;celý den by&nbsp;jen počítal peníze on&nbsp;se&nbsp;to&nbsp;se&nbsp;ví&nbsp;raděj ometá doma člověk se&nbsp;nemůže vrtnout bez něho jaký máš dnes program kdyby radš kouřil dýmku jako táta a&nbsp;načpěl jako chlap pořád jen dělá že&nbsp;shání inzeráty dodnes mohl být u&nbsp;pana Cuffa něco tam provedl a&nbsp;potom mě&nbsp;poslal abych to&nbsp;zkusila srovnat klidně jsem mu&nbsp;mohla dopomoct k&nbsp;místu prokuristy několikrát na&nbsp;mě&nbsp;dělal velké oči napřed byl studený jak led věřte mi&nbsp;paní Bloomová sama sobě jsem byla protivná v&nbsp;těch šófl starých šatech olůvka ze&nbsp;šůsků jsem poztrácela vůbec mi&nbsp;nepadly už&nbsp;jsou zas v&nbsp;módě koupila jsem je&nbsp;jenom kvůli tomu provedení nestojí za&nbsp;nic to&nbsp;jsem věděla a&nbsp;rozmyslela si&nbsp;to&nbsp;místo k&nbsp;Toddovi a&nbsp;Burnsovi jak jsem řekla zašla jsem k&nbsp;Leeovi hotové vetešnictví výprodej brakového zboží takový to&nbsp;byl krám luxusní obchody nemám ráda jdou mi&nbsp;na&nbsp;nervy nejvíc mě&nbsp;na&nbsp;něm vzteká že&nbsp;si&nbsp;myslí bůhvíjak rozumí dámskému oblékání a&nbsp;vaření napatlal by&nbsp;do&nbsp;toho kdeco v&nbsp;kredenci vyškrabe kdybych tak na&nbsp;něho dala kdejaký kokrhel který si&nbsp;nasadím mi&nbsp;sluší ano ten si&nbsp;vem ten je&nbsp;ti&nbsp;akorát aťsi je&nbsp;jak svatební dort a&nbsp;trčí mi&nbsp;kus z&nbsp;hlavy prý mi&nbsp;sluší nebo mi&nbsp;zas jako puklice leze na&nbsp;záda byl jak na&nbsp;trní kvůli té&nbsp;prodavačce v&nbsp;graftonstreeském krámě kam jsem ho&nbsp;naneštěstí přivedla drzá až&nbsp;hrůza furt se&nbsp;na&nbsp;něho uculovala a&nbsp;on&nbsp;mám dojem že&nbsp;vás moc obtěžujem nač tam ta&nbsp;holka vůbec je&nbsp;ale já&nbsp;jsem ji&nbsp;pohledem zpražila ano byl hrozně škrobený bodejť ne&nbsp;ale změnil se&nbsp;jak na&nbsp;mě&nbsp;podruhé pohlédl Poldy si&nbsp;postavil hlavu jako tenkrát s&nbsp;tou polívkou však já&nbsp;jsem si&nbsp;všimla jak se&nbsp;mi&nbsp;upřeně dívá na&nbsp;ňadra když vstal že&nbsp;mi&nbsp;otevře dveře jistě to&nbsp;bylo od&nbsp;něho hezké že&nbsp;mě&nbsp;vyprovází je&nbsp;mi&nbsp;paní Bloomová náramně líto moc okatě to&nbsp;nedělal bylo to&nbsp;potom co&nbsp;jím byl uražen a&nbsp;ve&nbsp;mně viděl jeho ženu jenom jsem se&nbsp;pousmála ňadra se&nbsp;mi&nbsp;ve&nbsp;dveřích takhle dmula když říkal je&nbsp;mi&nbsp;náramně líto vy&nbsp;to&nbsp;jistě</span></p>
          <p class="chunk" data-nb-ref-number="1049" data-nb-words="724" data-nb-chars="3948"><span class="idea" data-nb-ref-number="1092" id="idea1092" data-nb-words="724" data-nb-chars="3948">ano trochu mi&nbsp;je&nbsp;myslím zesílil že&nbsp;je&nbsp;tak dlouho cucal až&nbsp;jsem z&nbsp;toho dostávala žízeň říká jim bonbónky k&nbsp;smíchu ano tenhle aspoň mi&nbsp;pro nic za&nbsp;nic ztvrdne postarám se&nbsp;aby s&nbsp;tím nepřestal šlehaným vajíčkem s&nbsp;marsalou mu&nbsp;je&nbsp;vykrmím načpak jsou všechny ty&nbsp;žilky a&nbsp;jiné krámy divná věc že&nbsp;jsou po&nbsp;dvou jako pro dvojčata tím umístěním nahoře prý znázorňují krásu jako ty&nbsp;sochy v&nbsp;muzeu naoko si&nbsp;to&nbsp;jedna zakrývá rukou krásné jsou což o&nbsp;to&nbsp;proti tomu jak vypadá mužský dva pytlíky plné a&nbsp;ta&nbsp;druhá věc mu&nbsp;schlíple visí nebo zas proti tobě trčí jak věšák není divu že&nbsp;si&nbsp;to&nbsp;zakrývají zelným listem žena je&nbsp;toseví krása sama to&nbsp;kdekdo uznává však mi&nbsp;říkal co&nbsp;abych stála modelem nějakému boháči z&nbsp;Holles Street co&nbsp;přišel u&nbsp;Helyho o&nbsp;místo jak jsem rozprodávala šatstvo a&nbsp;břinkala v&nbsp;kavárně se&nbsp;spuštěnými vlasy prý budu vypadat jako ta&nbsp;koupel nymfy jenže ona je&nbsp;mladší já&nbsp;jsem trochu jako ta&nbsp;sprostá běhna na&nbsp;jeho španělské fotce to&nbsp;se&nbsp;ty&nbsp;nymfy zeptala jsem se&nbsp;ho&nbsp;takhle procházely ten hnusný cameronský horák za&nbsp;masnými krámy nebo ten druhý zrzavý otrapa za&nbsp;stromem kde stával rybí pomníček jak jsem šla kolem dělal že&nbsp;čurá a&nbsp;košilku vyhrnutou to&nbsp;na&nbsp;mě&nbsp;vystrkoval ať&nbsp;se&nbsp;podívám z&nbsp;královnina pluku pěkná sebranka ještě že&nbsp;je&nbsp;vystřídali surreyáci pořád by&nbsp;to&nbsp;člověku ukazoval jak jdu kolem pánského pisoáru u&nbsp;harcourtského nádraží jestli tam náhodou někoho hned mě&nbsp;na&nbsp;to&nbsp;upozorňuje jako by&nbsp;to&nbsp;byl 1 ze&nbsp;7 divů světa ach ty&nbsp;hajzly smrdí jak jsem ten večer s&nbsp;Poldym šla z&nbsp;večírku od&nbsp;Comerfordových z&nbsp;pomerančů a&nbsp;limonády je&nbsp;člověku tak hezky a&nbsp;močopudně do&nbsp;jednoho jsem si&nbsp;zašla mrzlo až&nbsp;praštělo ne&nbsp;a&nbsp;ne&nbsp;to&nbsp;udržet kdypak to&nbsp;bylo v&nbsp;třiadevadesátém průplav zamrzl ano bylo to&nbsp;pár měsíců potom škoda že&nbsp;mě&nbsp;tam neviděli nějací cameroňáci jak dřepím na&nbsp;pánském meaderu<a href="./resources/undefined">[326]</a> zkoušela jsem ho&nbsp;nakreslit potom jsem to&nbsp;roztrhala jakýsi buřt či&nbsp;co&nbsp;že&nbsp;se&nbsp;s&nbsp;tím nebojí chodit že&nbsp;je&nbsp;do&nbsp;toho někdo kopne nebo praští a&nbsp;to&nbsp;hnětem si&nbsp;kozy vytasí se&nbsp;se&nbsp;slůvkem že&nbsp;by&nbsp;si&nbsp;člověk jazyk zlámal cosi o&nbsp;inkarnaci jakživ nic jednoduše nevysvětlí aby to&nbsp;někdo pochopil a&nbsp;potom div pánvičku nepropálí kvůli ledvině tenhle tolik ne&nbsp;mám na&nbsp;něm dosud vytištěny zuby jak mi&nbsp;málem bradavku ukousl jsou strašní pořád by&nbsp;jen ubližovali po&nbsp;Milly jsem měla v&nbsp;ňadrech tolik mlíka bylo by&nbsp;stačilo pro dva bůhví proč to&nbsp;bylo jako kojná bych prý dostávala libru týdně jak byly nalité tenkrát ráno ten křehký studentík co&nbsp;bydlel v&nbsp;Penrose Street č. 28 u&nbsp;Citronových mě&nbsp;málem z&nbsp;okna zahlídl při mytí ještě že&nbsp;jsem si&nbsp;honem zakryla obličej ručníkem študýrování jen co&nbsp;je&nbsp;pravda co&nbsp;jsem ji&nbsp;odstavila pobolívaly mě&nbsp;až&nbsp;pohnul doktora Bradyho že&nbsp;mi&nbsp;dal recept na&nbsp;belladonnu přiměla jsem ho&nbsp;k&nbsp;tomu že&nbsp;je&nbsp;mi&nbsp;vycucával tak byly tuhé říkal že&nbsp;je&nbsp;sladší a&nbsp;hustší než kravské nakonec mi&nbsp;je&nbsp;chtěl vydojovat do&nbsp;čaje inu je&nbsp;to&nbsp;číslo někdo by&nbsp;měl o&nbsp;něm napsat do&nbsp;humoristického časopisu kdybych si&nbsp;těch věcí polovičku pamatovala a&nbsp;dala to&nbsp;do&nbsp;knížek spisy mistra Poldy ano pleť potom zvláční celou hodinu se&nbsp;na&nbsp;nich pachtil sledovala jsem to&nbsp;na&nbsp;pendlovkách jako bych měla u&nbsp;sebe nějaké velikánské miminko všechno si&nbsp;cpou do&nbsp;úst co&nbsp;rozkoše užijí chlapi od&nbsp;ženské dosud jeho ústa cítím ach Bože musím se&nbsp;natáhnout kdyby tak byl tady on&nbsp;nebo někdo jiný s&nbsp;kým bych si&nbsp;to&nbsp;hodila a&nbsp;zas se&nbsp;tak poměla uvnitř jsem pořád jako v&nbsp;ohni nebo kdyby se&nbsp;mi&nbsp;to&nbsp;aspoň zdálo jak mě&nbsp;podruhé rozdráždil vzadu mě&nbsp;přitom lechtal prstem obemkla jsem ho&nbsp;nohama a&nbsp;nějakých pět minut ho&nbsp;milovala a&nbsp;objímala ach Bože všelico se&nbsp;mi&nbsp;chtělo vykřikovat hovno prdel to&nbsp;nebo ono jen když nebudu vypadat ošklivě a&nbsp;nedostanu z&nbsp;té&nbsp;námahy vrásky kolem úst kdoví jak by&nbsp;to&nbsp;bral na&nbsp;mužské se&nbsp;musí zchytra chválabohu nejsou všichni jako on&nbsp;někteří si&nbsp;to&nbsp;vyžadují ve&nbsp;vší slušnosti on&nbsp;jak jsem si&nbsp;všimla to&nbsp;dělá docela jinak a&nbsp;nemluví nasadila jsem tedy do&nbsp;očí patřičný výraz vlasy se&nbsp;mi&nbsp;od&nbsp;převalování pocuchaly jazyk stisknutý mezi zuby jsem namířila k&nbsp;němu k&nbsp;tomu divochovi surovému čtvrtek pátek jeden sobota dvě neděle tři ach Bože já&nbsp;to&nbsp;do&nbsp;pondělí nevydržím</span></p>
          <p class="chunk" data-nb-ref-number="1050" data-nb-words="1711" data-nb-chars="9742"><span class="idea" data-nb-ref-number="1093" id="idea1093" data-nb-words="1711" data-nb-chars="9742">frsíííííííííífráááásk někde píská vlak mají ale ty&nbsp;lokomotivy sílu jako nějaké mohutné obryně na&nbsp;všech stranách se&nbsp;po&nbsp;nich a&nbsp;z&nbsp;nich hrne voda jako konec Sladké písně lásky chudáci celou noc být venku daleko od&nbsp;ženy a&nbsp;rodiny na&nbsp;těch praživých lokomotivách bylo dnes dusno dobře že&nbsp;jsem spálila polovinu starých Svobodářů a&nbsp;Fotopamlsků kdeco nechá povalovat je&nbsp;z&nbsp;něho lajdák ostatek jsem vyhodila na&nbsp;klozet zítra mi&nbsp;je&nbsp;musí rozřezat nebude mi&nbsp;je&nbsp;schovávat na&nbsp;příští rok že&nbsp;za&nbsp;ně&nbsp;dostanu pár krejcarů a&nbsp;nebude se&nbsp;mě&nbsp;vyptávat kdepak je&nbsp;to&nbsp;lednové číslo taky staré svrchníky jsem z&nbsp;předsíně vykramařila bylo tam od&nbsp;nich dusněj než zdrávo pěkně zapršelo jak jsem si&nbsp;hodila šlofíka řekla jsem si&nbsp;už&nbsp;to&nbsp;začíná jak v&nbsp;Gibraltaru jemine to&nbsp;vedro tam než zadul levantinec černý jak noc a&nbsp;skála z&nbsp;toho řeřavěla jak mohutná obryně proti hoře 3 skal jim připadá velikánská sem tam červené hlídky a&nbsp;topoly všechno vedrem vyprahlé do&nbsp;běla a&nbsp;sítě proti moskytům a&nbsp;zápach dešťové vody v&nbsp;cisternách ustavičně pozorovat slunce jak do&nbsp;tebe pere až&nbsp;mi&nbsp;vybledly ty&nbsp;pěkné šaty co&nbsp;mi&nbsp;z&nbsp;B&nbsp;Marché v&nbsp;Paříži poslala tátova známá paní Stanhopová stydím se&nbsp;znejmilejší Feničko napsala na&nbsp;čem bylo to&nbsp;od&nbsp;ní&nbsp;hezké jakpak se&nbsp;ještě jmenovala na&nbsp;korespondenčním lístku a&nbsp;oznamuji že&nbsp;jsem ti&nbsp;poslala dárek zrovna jsem vylezla z&nbsp;teploučké koupele jsem jak vykoupaný pejsek moc se&nbsp;mi&nbsp;líbila mazlík ona mu&nbsp;říkala mazlík by&nbsp;za&nbsp;to&nbsp;dal nevím co&nbsp;kdyby se&nbsp;mohl vrátit do&nbsp;Gibu a&nbsp;slyšel tě&nbsp;zpívat v&nbsp;starém Madridu nebo Očekávání Concone se&nbsp;jmenují ty&nbsp;etudy co&nbsp;mi&nbsp;koupil byly tehdy nové jedno slovo ne&nbsp;a&nbsp;ne&nbsp;rozluštit šály roztomilé ale roztrhnou se&nbsp;jako nic přece jen jsou myslím krásné nemyslíš nepřestávám myslit na&nbsp;ty&nbsp;krásné svačiny co&nbsp;jsme spolu mívaly na&nbsp;ty&nbsp;znamenité rozinkové koláče a&nbsp;malinové řezy ty&nbsp;já&nbsp;zbožňuji tak tedy znejmilejší Feničko rozhodně brzo napiš srdečné vynechala pozdravy tátovi a&nbsp;kapitánu Grovovi s&nbsp;pozdravem tvá upř odd xxx na&nbsp;vdanou vůbec nevypadala úplná dívenka proti jejímu mazlíku byl o&nbsp;moc starší hrozně si&nbsp;na&nbsp;mě&nbsp;potrpěl sešlápl mi&nbsp;drát abych přes něj mohla překročit na&nbsp;býčích zápasech v&nbsp;La&nbsp;Linea jak tenkrát matador Gomez dostal býčí ucho co&nbsp;my&nbsp;to&nbsp;nosíme za&nbsp;oblečení kdopak si&nbsp;je&nbsp;vymyslel jak má&nbsp;člověk vylézt na&nbsp;killineyský kopec nebo třeba na&nbsp;tom pikniku celá utažená v&nbsp;šněrovačce hnout se&nbsp;nemůžeš s&nbsp;houfem se&nbsp;rozběhnout nebo uskočit stranou proto jsem měla takový strach když se&nbsp;druhý vzteklý býk rozháněl na&nbsp;banderillery opásané šerpou a&nbsp;s&nbsp;těmi 2 krámy na&nbsp;klobouku a&nbsp;suroví mužští pokřikovali bravo toro nic si&nbsp;s&nbsp;nimi nezadaly ženské v&nbsp;úpravných bílých mantilách bodejť až&nbsp;chudinkám koním nadobro vnitřnosti rozpáral to&nbsp;jsem jaktěživo neslyšela smíchy se&nbsp;mohl potrhat jak jsem napodobovala štěkot belllaneského psa chudák zvíře stonalo copak s&nbsp;nimi asi je&nbsp;nejspíš jsou oba dávno v&nbsp;Pánu vidím všechno jako v&nbsp;mlhách člověk si&nbsp;připadá starý koláče pekla toť se&nbsp;ví&nbsp;měla jsem nač jsem si&nbsp;vzpomněla vlasy jsme si&nbsp;tenkrát s&nbsp;Hesterkou porovnávaly proti ní&nbsp;jsem měla hustší ukázala mi&nbsp;jak je&nbsp;vzadu podchytit kdy žje vyčesávám nahoru a&nbsp;co&nbsp;ještě jak udělat jednou rukou uzlík na&nbsp;niti byly jsme jak sestřenky kolikpak mi&nbsp;bylo tu&nbsp;noc jak byla bouřka jsem spala u&nbsp;ní&nbsp;v&nbsp;posteli rukou mě&nbsp;objímala a&nbsp;ráno jsme se&nbsp;pak praly polštářem byla to&nbsp;psina číhal po&nbsp;mně jak mohl jen jsem si&nbsp;zašla na&nbsp;alamedskou esplanádu poslechnout vojenskou muziku spolu s&nbsp;tátou a&nbsp;s&nbsp;kapitánem Grovem nejprve jsem koukla na&nbsp;kostel potom na&nbsp;okna potom dolů utkali jsme se&nbsp;pohledem bylo mi&nbsp;jako by&nbsp;mě&nbsp;jehly probodávaly oči mi&nbsp;jen hrály jak si&nbsp;vzpomínám podívala jsem se&nbsp;pak do&nbsp;zrcátka ani jsem se&nbsp;nepoznala jak jsem byla proměněná skvěle osmahlá od&nbsp;slunce a&nbsp;vzrušením celá jak růže chvilku jsem nezdřímla už&nbsp;kvůli ní&nbsp;se&nbsp;to&nbsp;nehodilo jenže jsem s&nbsp;tím včas přestala dala mi&nbsp;na&nbsp;čtení Měsíční kámen tenkrát poprvé jsem četla Wilkieho Collinse přečetla jsem East Lynne a&nbsp;Stín Ashlydyatu od&nbsp;paní Henry Woodové Henryho Dunbara od&nbsp;té&nbsp;druhé ženské a&nbsp;od&nbsp;lorda Lyttona Eugena Arama a&nbsp;Molly Bawnovou od&nbsp;paní Hungerfordové mi&nbsp;dala kvůli jménu nemám ráda knížky ve&nbsp;kterých je&nbsp;Molly jako ta&nbsp;flanderská děvka co&nbsp;kradla v&nbsp;krámech na&nbsp;co&nbsp;padla sukno a&nbsp;plátna na&nbsp;lokty tahle peřina je&nbsp;na&nbsp;mě&nbsp;těžká tím líp však nemám jedinou kloudnou košili všechno se&nbsp;pode mnou shrnuje vedle něho jak tropí hlouposti tím líp kolikrát jsem se&nbsp;pařila v&nbsp;tom vedru propocená košile se&nbsp;mi&nbsp;lepila na&nbsp;zadní líce jak jsem usedla na&nbsp;židli byly tak buclaťoučké a&nbsp;pevné když jsem vstala a&nbsp;stoupla si&nbsp;na&nbsp;pohovce na&nbsp;polštáře a&nbsp;vyhrnula se&nbsp;a&nbsp;koukla štěnic na&nbsp;metráky a&nbsp;v&nbsp;noci sítě proti moskytům řádku jsem nepřečetla Bože je&nbsp;to&nbsp;tak dávno léta letoucí ovšemže se&nbsp;už&nbsp;nevrátili a&nbsp;ona neudala správnou adresu třeba si&nbsp;všimla že&nbsp;její mazlíci stále odcházejí a&nbsp;my&nbsp;se&nbsp;už&nbsp;nikdy vzpomínám tenkrát ty&nbsp;vlny rozhoupané vysoké zobce člunů kolébavá loď uniformy důstojníků odcházejících na&nbsp;dovolenou šla na&nbsp;mě&nbsp;mořská nemoc měla jsem boty na&nbsp;knoflíčky sukně mi&nbsp;vlála šestkrát nebo sedmkrát mě&nbsp;políbila jestlipak jsem plakala ano myslím že&nbsp;ano aspoň mi&nbsp;bylo do&nbsp;pláče rty se&nbsp;mi&nbsp;třásly když jsem se&nbsp;s&nbsp;ní&nbsp;loučila měla na&nbsp;sobě skvostný nezvykle modrý cestovní přehoz tak zvláštně k&nbsp;jedné straně zřasený náramně hezký když odjeli padl na&nbsp;mě&nbsp;smutek div jsem v&nbsp;tom šílenství někam neutekla všude to&nbsp;člověka pálí táta nebo teta nebo vdavky čekááám a&nbsp;čekááám k&nbsp;sobě ho&nbsp;přiveduuu nohy pádící mu&nbsp;nepohaánííím jak čekááám ostošest rachotili a&nbsp;bouchali z&nbsp;těch sakramenstkých kanónů zvlášť na&nbsp;královniny narozeniny jak člověk neotevřel okna kdeco se&nbsp;kácelo jak tam přistál generál Ulysses Grant bůhví kdo to&nbsp;byl a&nbsp;co&nbsp;udělal prý nějaké velké zvíře a&nbsp;milý Sprague co&nbsp;tam byl konzulem ještě před potopou v&nbsp;gala nosil chudák smutek po&nbsp;synovi každé ráno stejný budíček bubny vířily nešťastní vojáčci s&nbsp;esšálky mašírovali a&nbsp;smradili kolem dokola hůř než bradatí židi v&nbsp;kaftanech na&nbsp;levitském shromáždění potom odtroubili a&nbsp;vystřelili na&nbsp;znamení že&nbsp;mají civilisti odejít za&nbsp;hranici a&nbsp;profous s&nbsp;klíči odpochodoval a&nbsp;zamkl bránu a&nbsp;dudy vyhrávaly potom si&nbsp;už&nbsp;jen kapitán Grove s&nbsp;tátou povídali o&nbsp;Rorkes Drift a&nbsp;Plevně o&nbsp;siru Gametu Wolseleym a&nbsp;Gordonovi z&nbsp;Chartúmu zapalovala jsem jim vyhaslou dýmku ten ožrala jeden grog měl stát na&nbsp;okenním výstupku kdepak by&nbsp;kapičku nedopil dloubal se&nbsp;v&nbsp;nose jak lovil z&nbsp;paměti nějakou sprostou anekdotu že&nbsp;ji&nbsp;bude vyprávět mezi čtyřma očima přede mnou se&nbsp;nikdy nezahodil pod nějakou lichou záminkou mě&nbsp;vždycky vystrnadil se&nbsp;samými lichotkami to&nbsp;z&nbsp;něho samozřejmě mluvila Bushmillova viska jenže ke&nbsp;každé jiné se&nbsp;choval zrovna tak nejspíš umřel na&nbsp;zhoubný alkohol tak dávno je&nbsp;to&nbsp;dny se&nbsp;táhnou jak léta od&nbsp;nikoho psaníčko leda těch pár co&nbsp;jsem si&nbsp;sama poslala vycpaná kousky novin z&nbsp;nudy bych někoho nehty poškrábala jak jsem poslouchala toho jednookého Araba s&nbsp;tím jeho vyluzovaným híja do&nbsp;aleluja prozpěvovaným híja híja ahíja děkuju o&nbsp;žádné híja nestojím stejně hloupé jako teď ruce svěšené koukám z&nbsp;okna jestli se&nbsp;třeba nenajde nějaký slušný mužský naproti v&nbsp;domě ten medik z&nbsp;Holles Street co&nbsp;na&nbsp;něho ošetřovatelka brala schválně jsem si&nbsp;u&nbsp;okna navlékala rukavice a&nbsp;nasazovala klobouk aby viděl že&nbsp;odcházím jak to&nbsp;myslím mu&nbsp;nedošlo jsou to&nbsp;zabedněnci podej jim to&nbsp;po&nbsp;lopatě ani potom to&nbsp;nepochopí na&nbsp;plakát by&nbsp;se&nbsp;jim to&nbsp;mělo natisknout ani když se&nbsp;jim levou rukou dvakrát stiskne dlaň dokonce jsem se&nbsp;na&nbsp;něho před kaplí na&nbsp;Westland Row ušklíbla a&nbsp;on&nbsp;mě&nbsp;nepoznal co&nbsp;je&nbsp;s&nbsp;jejich slavnou inteligencí to&nbsp;bych ráda věděla celá šedá hmota se&nbsp;jim vrazila do&nbsp;pinďoura řeknu vám ti&nbsp;podvodničtí chrapouni U&nbsp;Městského erbu měli inteligence o&nbsp;moc míň než ti&nbsp;býci a&nbsp;krávy co&nbsp;prodávali na&nbsp;maso za&nbsp;řinkotu uhlířského zvonce ten buzerantský křikloun mě&nbsp;zkoušel ošulit jak z&nbsp;klobouku vytáhl nesprávný účet takové tlapy a&nbsp;hrnce a&nbsp;pekáče a&nbsp;rendlíky spravovat dnes žádné prasklé láhve pro chudého člověka žádná návštěva a&nbsp;žádná pošta leda jeho šeky a&nbsp;nějaké prospekty jako ten divotvůrce co&nbsp;mu&nbsp;přišel s&nbsp;oslovením Milostivá paní a&nbsp;dnes jeho dopis a&nbsp;můj lístek od&nbsp;Milly vida jemu dopis napíše od&nbsp;kohopak jsem já&nbsp;naposled Ach od&nbsp;paní Dwennové co&nbsp;ji&nbsp;to&nbsp;napadlo po&nbsp;tolika letech si&nbsp;napsat o&nbsp;recept na&nbsp;pisto madrileno od&nbsp;Floey Dillonové oznámení že&nbsp;si&nbsp;bere bohatého stavitele dá-li se&nbsp;věřit pověstem má&nbsp;vilu a&nbsp;osm pokojů tátu měla náramně hodného táhlo mu&nbsp;na&nbsp;sedmdesátku pořád dobře naložen prosím slečno Tweedyová nebo slečno Gillespiová piano je&nbsp;támhle na&nbsp;mahagonové kredenci měl stát kávový servis z&nbsp;ryzího stříbra nakonec někde v&nbsp;dáli umřel nemám ráda lidi co&nbsp;před každým hořekují každý máme dost svých trampot před měsícem umřela na&nbsp;prudký zápal plic chudinka Nancy Blaková no&nbsp;tolik jsem ji&nbsp;neznala ona kamarádila spíš s&nbsp;Floey než se&nbsp;mnou je&nbsp;otrava odpovídat na&nbsp;dopis on&nbsp;mi&nbsp;to&nbsp;vždycky špatně předříkává vynechává tečky jako když řeční k&nbsp;těžké ztrátě přijměte gondolenci vždycky udělám stejnou chybu stejně jako simpatie napíše mi&nbsp;doufám další psaní už&nbsp;posledně jestli mě&nbsp;má&nbsp;opravdu rád mám zaplať pánbu někoho kdo mi&nbsp;dá&nbsp;co&nbsp;mi&nbsp;tolik chybí a&nbsp;vrátí mi&nbsp;chuť do&nbsp;života člověk tady vůbec nemá tolik možností co&nbsp;míval kdyby mi&nbsp;tak někdo napsal milostné psaní to&nbsp;jeho za&nbsp;moc nestálo však jsem mu&nbsp;řekla ať&nbsp;píše co&nbsp;chce váš oddaný Hugh Boylan v&nbsp;starém Madridě husičky ty&nbsp;si&nbsp;myslí že&nbsp;láska jsou vzdechy umírání bez útěchy jenže kdyby on&nbsp;to&nbsp;napsal bylo by&nbsp;to&nbsp;možná pravda ať&nbsp;pravda nebo ne&nbsp;stačí to&nbsp;na&nbsp;celý den a&nbsp;na&nbsp;celý život neustále je&nbsp;na&nbsp;co&nbsp;myslit a&nbsp;kolem dokola je&nbsp;všechno nové třeba mu&nbsp;napíši odpověď v&nbsp;posteli aby si&nbsp;mě&nbsp;představil zkrátka pár slov ne&nbsp;nějaké sáhodlouhé skládání jaké psávala Atty Dillonová tomu člověkovi co&nbsp;byl čímsi u&nbsp;nejvyššího soudu on&nbsp;jí&nbsp;pak opsal kvinde z&nbsp;tajemníka lásky řekla jsem jí&nbsp;napiš mu&nbsp;pár prostých slov ať&nbsp;si&nbsp;je&nbsp;podle libosti zpitvoří že&nbsp;by&nbsp;ses nerada ukva ukvapila a&nbsp;s&nbsp;nemenší upřímností svrchované pozemské blaho kladná odpověď pánovi na&nbsp;nabídnutí k&nbsp;sňatku božínku co&nbsp;se&nbsp;dá&nbsp;dělat jim je&nbsp;hej zato žena ta&nbsp;jak zestárne rovnou s&nbsp;ní&nbsp;na&nbsp;smetiště</span></p>
          <p class="chunk" data-nb-ref-number="1051" data-nb-words="1860" data-nb-chars="10250"><span class="idea" data-nb-ref-number="1094" id="idea1094" data-nb-words="1860" data-nb-chars="10250">první přišlo od&nbsp;Mulveyho byla jsem to&nbsp;ráno ještě v&nbsp;posteli přinesla mi&nbsp;je&nbsp;s&nbsp;kávou paní Rubiová bez hnutí zůstala stát řekla jsem jí&nbsp;ať&nbsp;mi&nbsp;ji&nbsp;podá a&nbsp;ukázala ne&nbsp;a&nbsp;ne&nbsp;si&nbsp;vzpomenout vlásenku na&nbsp;to&nbsp;slovo aha horquilla že&nbsp;je&nbsp;rozříznu prodvná bába měla ji&nbsp;přímo před nosem na&nbsp;hlavě drdol z&nbsp;falešných vlasů při vší ošklivosti ješitná bylo jí&nbsp;80 ne-li sto obličej samá vráska nábožná přitom panovačná ne&nbsp;a&nbsp;ne&nbsp;se&nbsp;smířit s&nbsp;tím že&nbsp;tam zajíždí atlantské loďstvo polovina korábů celého světa navzdory jejím carabinerům protože jim 4 opilí angličtí matrózi celou skálu vyfoukli a&nbsp;protože dost často nelítám na&nbsp;mši abych se&nbsp;jí&nbsp;zavděčila šálu odkládala jen na&nbsp;zdavkách pořád jen o&nbsp;samých svatých a&nbsp;černé panně Marii v&nbsp;stříbrném rouše a&nbsp;o&nbsp;tom že&nbsp;na&nbsp;Hod boží velikonoční slunce třikrát poskočí a&nbsp;když šel k&nbsp;umírajícímu kněz s&nbsp;posledním mazáním hned se&nbsp;před Su&nbsp;Majestad<a href="./resources/undefined">[327]</a> křižovala podepsal se&nbsp;ctitel radostí jsem div z&nbsp;kůže nevyletěla jak jsem ho&nbsp;na&nbsp;Calle Real ve&nbsp;výloze zahlédla že&nbsp;jde za&nbsp;mnou měla jsem chuť zavěsit se&nbsp;do&nbsp;něho jak mě&nbsp;míjel lehce o&nbsp;mě&nbsp;zavadil že&nbsp;si&nbsp;napíše o&nbsp;dostaveníčko to&nbsp;jsem netušila celý den jsem je&nbsp;nosila za&nbsp;pasem spodničky a&nbsp;zatím co&nbsp;byl táta na&nbsp;execíráku v&nbsp;kdejaké skrýši a&nbsp;díře jsem si&nbsp;je&nbsp;pročítala a&nbsp;podle rukopisu a&nbsp;známkomluvy hádala a&nbsp;pokud si&nbsp;vzpomínám vyzpěvovala mám si&nbsp;připnout bílou růži měla jsem chuť ty&nbsp;hloupé hodiny popostrčit byl první kdo mě&nbsp;políbil tam pod maurskou hradbou svou milou když byl ještě mladíček neměla jsem tušení co&nbsp;to&nbsp;je&nbsp;líbat až&nbsp;mi&nbsp;strčil jazyk do&nbsp;úst sám měl ústa sladce mladistvá několikrát jsem ho&nbsp;šťouchla kolenem abych se&nbsp;to&nbsp;naučila schválně jsem mu&nbsp;napovídala že&nbsp;jsem se&nbsp;zasnoubila se&nbsp;synem španělského velmože jménem Don Miguel de&nbsp;la&nbsp;Flora a&nbsp;on&nbsp;mi&nbsp;uvěřil že&nbsp;si&nbsp;ho&nbsp;mám za&nbsp;tři roky brát žertem se&nbsp;všelico řekne doopravdy je&nbsp;kvítko jež kvete pár pravdivých věcí jsem mu&nbsp;o&nbsp;sobě řekla aby měl jakousi představu o&nbsp;španělských děvčatech rád je&nbsp;neměl nějaká mu&nbsp;asi dala košem tak jsem ho&nbsp;rozrušila že&nbsp;mi&nbsp;kytky co&nbsp;mi&nbsp;přinesl na&nbsp;ňadrech nadobro rozmačkal pesety a&nbsp;perragordy neuměl počítat až&nbsp;jsem ho&nbsp;to&nbsp;naučila pochází prý z&nbsp;Cappoquinu nad Blackwaterem jenže to&nbsp;nemělo dlouhé trvání den předtím než odjel květen ano byl květen kdy se&nbsp;narodil španělský infant zjara bývám vždycky taková rok co&nbsp;rok bych chtěla nějakého nového na&nbsp;samém vršku pod skalní baterií vedle O’Harovy věže vyprávěla jsem mu&nbsp;že&nbsp;do&nbsp;ní&nbsp;uhodilo a&nbsp;o&nbsp;berberských opicích bez ocasu co&nbsp;je&nbsp;posílají do&nbsp;Claphamu jedna druhé na&nbsp;hřbetě se&nbsp;tam po&nbsp;okolí prohánějí paní Rubiová jim říkala skalní štíři co&nbsp;kradou z&nbsp;Incesova statku kuřata a&nbsp;kdo se&nbsp;k&nbsp;nim přiblíží po&nbsp;tom házejí kamením díval se&nbsp;na&nbsp;mě&nbsp;bílou blůzku jsem měla vpředu otevřenou abych ho&nbsp;osmělila jak to&nbsp;jen šlo ale aby to&nbsp;zas nekřičelo zrovna se&nbsp;mi&nbsp;zakulacovaly řekla jsem mu&nbsp;že&nbsp;jsem unavená za&nbsp;borovým hájkem jsme se&nbsp;natáhli je&nbsp;tam pusto snad nejvyšší skála na&nbsp;světě ochozy a&nbsp;kasematy a&nbsp;strašlivé útesy a&nbsp;svatomichalská jeskyně s&nbsp;převislými rampouchy či&nbsp;jak se&nbsp;jim říká a&nbsp;žebříky boty jsem měla celé zablácené podle mě&nbsp;tamtudy se&nbsp;pod mořem vracejí opice do&nbsp;Afriky když mají umřít v&nbsp;dáli na&nbsp;moři lodi jako třísky tamhle odjížděl parník na&nbsp;Maltu ano moře a&nbsp;obloha člověk si&nbsp;mohl dělat co&nbsp;chtěl navěky tam ležet on&nbsp;se&nbsp;s&nbsp;nimi přes šaty mazlil dělají to&nbsp;rádi protože jsou tak oblé nakláněla jsem se&nbsp;nad ním na&nbsp;hlavě zatím neobnošený klobouček z&nbsp;rýžové slámy levou lící tou lepší na&nbsp;jeho poslední den blůzku rozepjatou na&nbsp;sobě měl jakousi průsvitnou košili viděla jsem jaká má&nbsp;růžová prsa chtěl si&nbsp;je&nbsp;chvilku přitisknout na&nbsp;moje ale já&nbsp;ho&nbsp;nenechala nejprve byl hrozně dotčený jenže já&nbsp;jsem se&nbsp;bála člověk nikdy neví souchotin nebo že&nbsp;mě&nbsp;zbouchne embarazada<a href="./resources/undefined">[328]</a> stará služka Ines mi&nbsp;povídala jediná kapka jak se&nbsp;do&nbsp;tebe zkoušela jsem to&nbsp;banánem ale pořád jsem trnula že&nbsp;se&nbsp;zláme a&nbsp;někam se&nbsp;mi&nbsp;zatoulá jednou prý nějaké ženské tam zdola něco vyndali léta to&nbsp;v&nbsp;ní&nbsp;bylo celé potažené vápennou solí jak diví se&nbsp;derou tam odkud vyšli pořád jako by&nbsp;se&nbsp;nemohli dostat dost daleko a&nbsp;najednou s&nbsp;tebou skoncuje až&nbsp;zas příště ano vždyť je&nbsp;to&nbsp;tam báječný pocit pořád tak lahodný jakpak jsme to&nbsp;skoncovali ano ach ano pustila jsem mu&nbsp;ho&nbsp;do&nbsp;kapesníku zahrála jsem si&nbsp;na&nbsp;nevzrušenou ale nohy jsem roztáhla aby mi&nbsp;sahal pod spodničku jsem nechtěla sukni jsem měla s&nbsp;bočním zapínáním pekelně jsem ho&nbsp;potýrala šimráním tak jsem v&nbsp;hotelu dráždila psa vrrr hafhafhaf oči měl zavřeny pod námi prolétl pták trochu se&nbsp;styděl přesto se&nbsp;mi&nbsp;to&nbsp;dopoledne líbil že&nbsp;je&nbsp;takový celý se&nbsp;zapýřil když jsem ho&nbsp;tak osedlala rozepjala vyndala mu&nbsp;ho&nbsp;a&nbsp;přetáhla kůžičku měl na&nbsp;něm jakési očko od&nbsp;pasu jsou mužští samý knoflík jakoby zapjatí naruby říkal mi&nbsp;miloučká Molly jakpak se&nbsp;on&nbsp;jmenoval Jack Joe Harry Mulvey ano tak ano myslím poručík dost plavý a&nbsp;hlas měl takový smavý a&nbsp;tak jsem to&nbsp;obešla až&nbsp;k&nbsp;tomu tentononc všude samý tentononc knírek prý se&nbsp;vrátí Bože připadá mi&nbsp;to&nbsp;jak včera být vdaná tak mi&nbsp;to&nbsp;udělá svatosvatě jsem mu&nbsp;to&nbsp;přislíbila ano že&nbsp;ho&nbsp;tam beze všeho pustím třeba už&nbsp;umřel nebo padl nebo je&nbsp;z&nbsp;něho kapitán nebo admirál bude to&nbsp;dvacet let říct mu&nbsp;borový hájek hned by&nbsp;byl doma kdyby tak zezadu přišel a&nbsp;rukama mi&nbsp;zakryl oči ať&nbsp;hádám snad bych ho&nbsp;poznala je&nbsp;dosud mladý kolem čtyřicítky třeba si&nbsp;vzal nějaké děvče z&nbsp;black waters a&nbsp;jak už&nbsp;to&nbsp;bývá celý se&nbsp;změnil nejsou zdaleka tak stálí jako žena ona nemá tušení co&nbsp;jsem s&nbsp;jejím milovaným chotěm tropila to&nbsp;o&nbsp;něm ještě ani nesnila za&nbsp;bílého dne takřka před celým světem že&nbsp;by&nbsp;se&nbsp;o&nbsp;tom do&nbsp;novin dalo napsat z&nbsp;rozjívenosti jsem nafoukla starý sáček co&nbsp;v&nbsp;něm byly suchary od&nbsp;bratří Benadyů a&nbsp;bouchla Bože to&nbsp;to&nbsp;prásklo tetřívci a&nbsp;holubi se&nbsp;s&nbsp;vřískotem rozlétli vraceli jsme se&nbsp;stejnou cestou po&nbsp;prostředním hřebenu kolem strážnice k&nbsp;židovskému krchovu že&nbsp;si&nbsp;jako přečtem hebrejské nápisy zachtělo se&nbsp;mi&nbsp;vystřelit z&nbsp;jeho pistole prý žádnou nemá nevěděl co&nbsp;si&nbsp;má&nbsp;o&nbsp;mně myslit jen jsem mu&nbsp;čepici se&nbsp;štítkem PJV Calypso narovnala hned si&nbsp;ji&nbsp;posunul nakřivo a&nbsp;pohupoval mi&nbsp;kloboučkem ten starý biskup od&nbsp;oltáře kázal dlouhý sermon o&nbsp;vyšších úkolech ženy a&nbsp;dívky že&nbsp;se&nbsp;teď projíždějí na&nbsp;kole a&nbsp;nosí čepici se&nbsp;štítkem a&nbsp;nové ženské kalhotky bloomerky Pámbu mu&nbsp;dej rozum a&nbsp;mně peníze snad se&nbsp;jim tak říká po&nbsp;mně to&nbsp;mě&nbsp;nenapadlo že&nbsp;se&nbsp;jednou budu jmenovat Bloomová když jsem si&nbsp;to&nbsp;tiskacím písmem psala jak by&nbsp;to&nbsp;vypadalo na&nbsp;navštívence nebo to&nbsp;zkoušela pro řezníka s&nbsp;úctou M. Bloomová ty&nbsp;jsi jak blumka říkala mi&nbsp;Josie jak jsem si&nbsp;ho&nbsp;vzala pořád lepší než Breenová nebo Briggs nedělej brigule nebo nějaké strašné jméno co&nbsp;končí na&nbsp;del jako prdel bordel nebo Kundel jmenovat se&nbsp;Mulveyová o&nbsp;to&nbsp;bych taky dvakrát nestála po&nbsp;rozvodu bych pak byla Boylanová máma ať&nbsp;byla nevím jaká taky mi&nbsp;pámbuví mohla dát hezčí jméno sama se&nbsp;rozkošně jmenovala Lunita Laredová co&nbsp;jsme se&nbsp;až&nbsp;na&nbsp;Evropský výběžek nalítaly na&nbsp;Willis Road jak se&nbsp;klikatil a&nbsp;kroutil za&nbsp;Jersey v&nbsp;blůzičce mi&nbsp;poskakovaly a&nbsp;rejdily jako teď poskakují a&nbsp;rejdí Milly její drobounké když běhá do&nbsp;schodů ráda jsem po&nbsp;nich pokukovala na&nbsp;pepřovníky a&nbsp;bílé topoly jsem lezla trhala listí a&nbsp;házela po&nbsp;něm odjížděl do&nbsp;Anglie prý mi&nbsp;napíše těch cest co&nbsp;ti&nbsp;chlapi urazí na&nbsp;kraj světa a&nbsp;zpátky není divu že&nbsp;pokud to&nbsp;jde před odjezdem aspoň pomuchlají ženskou než někde utonou nebo vylítnou do&nbsp;povětří po&nbsp;mlýnském kopci jsem si&nbsp;tu&nbsp;neděli dopoledne vyšla na&nbsp;planinu s&nbsp;dalekohledem nebožtíka kapitána Rubia jaký míval na&nbsp;hlídce pár prý si&nbsp;jich z&nbsp;lodi přinesl vzala jsem si&nbsp;ty&nbsp;šaty z&nbsp;B&nbsp;Marché Paříž a&nbsp;korálový náhrdelník úžina zářila naproti v&nbsp;Maroku bylo vidět skoro do&nbsp;zátoky bílého Tangeru a&nbsp;zasněžené pohoří Atlas a&nbsp;úžinu jak řeka průzračnou Harry miloučká Molly na&nbsp;mši jsem pak pořád na&nbsp;něho myslila jak je&nbsp;na&nbsp;moři při pozdvihování mi&nbsp;začala padat spodnička kolik týdnů jsem si&nbsp;ten kapesníček schovávala pod polštářem kvůli jeho pachu slušná voňavka se&nbsp;v&nbsp;Gibraltaru nesehnala leda laciná peau despagne po&nbsp;vyčichnutí na&nbsp;člověku smrděla jak tchoř něco jsem mu&nbsp;chtěla dát na&nbsp;památku on&nbsp;mi&nbsp;dal pro štěstí neforemný claddaghský prsten co&nbsp;jsem pak dala Gardnerovi do&nbsp;Jižní Afriky tam ho&nbsp;válkou a&nbsp;úplavicí umořili Burové však dostali jaksepatří na&nbsp;frak na&nbsp;způsob opálu nebo perly jako by&nbsp;přinášel smůlu snad byl z&nbsp;16karátového zlata jak byl těžký vidím ho&nbsp;hladce vyholeného Frííííííííííífrásk už&nbsp;zas ten vlak lkavý tón celá se&nbsp;do&nbsp;toho vložím až&nbsp;se&nbsp;zas octnu na&nbsp;rampě navzdory Kathleeně Kearneyové s&nbsp;celou její bandou kuňkalek slečnou Touhle a&nbsp;slečnou Onou a&nbsp;slečnou Tamhletou s&nbsp;jejich vrabčím pšoukáním a&nbsp;špičkováním a&nbsp;tlacháním o&nbsp;politice té&nbsp;rozumějí jak koza petrželi dělají co&nbsp;mohou aby vypadaly zajímavě ty&nbsp;domácké irské krasavice vojákova dcera jsem já&nbsp;bodejť a&nbsp;čí&nbsp;jsi ty&nbsp;ševcova a&nbsp;šenkýřova promiň kočáre myslela jsem že&nbsp;jsi trakař samou radostí by&nbsp;je&nbsp;šlak trefil kdyby se&nbsp;jim poštěstilo projít se&nbsp;po&nbsp;Alamedě zavěšené do&nbsp;důstojníka jak se&nbsp;to&nbsp;poštěstilo mně ten večer při vojenské muzice oči mi&nbsp;jiskří ňadra ona jim chybí vášeň Pámbu jim pomoz těm cácorkám v&nbsp;15 jsem mužské a&nbsp;život znala líp než budou ony znát v&nbsp;50 ani písničku zazpívat nedovedou Gardner říkal že&nbsp;jak mužský pohlédne na&nbsp;mé&nbsp;smavé rty a&nbsp;zuby nepřestane na&nbsp;ně&nbsp;myslit napřed jsem trnula že&nbsp;se&nbsp;mu&nbsp;na&nbsp;mně znelíbí výslovnost každým coulem Angličan tu&nbsp;jedinou mi&nbsp;táta kromě známek odkázal oči a&nbsp;podobu mám po&nbsp;mámě jenže jak říkával mezi těmi klacky se&nbsp;najdou fouňové kdepak to&nbsp;on&nbsp;zas nebyl zfanfrnil se&nbsp;do&nbsp;mých rtů jen ať&nbsp;si&nbsp;najdou pohledného manžela a&nbsp;dcera jako mám já&nbsp;a&nbsp;hledí zapálit nějakého pracháče který si&nbsp;může vybrat kterou chce jako Boylan a&nbsp;v&nbsp;pevném objetí to&nbsp;udělat 4krát až&nbsp;5krát nebo třeba ten hlas mohla ze&nbsp;mě&nbsp;být primadona jenže jsem si&nbsp;vzala toho přijde dááávné lááásky zhluboka bradu dozadu ne&nbsp;moc bylo by&nbsp;to&nbsp;kontra Loubí mé&nbsp;paní je&nbsp;na&nbsp;přídavek moc dlouhé o&nbsp;tom obehnaném dvorci a&nbsp;jizbách klenutých ano zazpívám Větry jež z&nbsp;jihu dují co&nbsp;mi&nbsp;dal po&nbsp;tom výstupu na&nbsp;schodech pro sboristky tu&nbsp;krajku na&nbsp;černých šatech si&nbsp;přešiju aby mé&nbsp;bambolce líp vynikly ano a&nbsp;bůhví ten velký vějíř si&nbsp;dám opravit aťsi puknou závistí hned mě&nbsp;zasvrbí v&nbsp;díře jak na&nbsp;něho vzpomenu pociťuji že&nbsp;by&nbsp;se&nbsp;mi&nbsp;chtělo pociťuji větřík raděj potichu ať&nbsp;se&nbsp;nevzbudí nebo mě&nbsp;zas poslintá celičká jsem se&nbsp;umyla zadek břicho a&nbsp;boky mít tak koupelnu nebo pokoj pro sebe kdyby aspoň spal ve&nbsp;své posteli a&nbsp;nestrkal mi&nbsp;studené nohy do&nbsp;obličeje líp by&nbsp;se&nbsp;mi&nbsp;pšouklo božínku a&nbsp;všecinko by&nbsp;šlo snáz takhle si&nbsp;je&nbsp;trochu přitáhnu piano klidně slad už&nbsp;zas ten vlak v&nbsp;dálce pianissimo ííííííí ká&nbsp;píseň</span></p>
          <p class="chunk" data-nb-ref-number="1052" data-nb-words="2822" data-nb-chars="15148"><span class="idea" data-nb-ref-number="1095" id="idea1095" data-nb-words="2822" data-nb-chars="15148">to&nbsp;se&nbsp;mi&nbsp;ulevilo bzdění nad to&nbsp;není kdoví jestli ta&nbsp;vepřová kotleta co&nbsp;jsem pak zajedla k&nbsp;čaji byla čerstvá v&nbsp;tom vedru ale cítit nebyla ten šmodrcha u&nbsp;řezníka je&nbsp;podle mě&nbsp;velký lump lampa doufám nečadí takže nebudu mít nos plný sazí pořád lepší než když nechá celou noc hořet plyn v&nbsp;Gibraltaru jsem si&nbsp;v&nbsp;posteli moc neodpočinula pořád jsem vstávala podívat se&nbsp;bůhví proč mě&nbsp;světlo zatra znervózňuje zato v&nbsp;zimě je&nbsp;mám ráda člověk aspoň někoho má&nbsp;ach Bože škaredě chladno bylo tu&nbsp;zimu teprve mi&nbsp;šlo na&nbsp;desátý měla jsem velkou pannu s&nbsp;roztodivnýma šatečkama oblékala jsem ji&nbsp;a&nbsp;svlékala ledový vítr fičel z&nbsp;kopců jakpak se&nbsp;to&nbsp;řekne Nevady sierry nevady krátkou košilku vyhrnutou jsem postávala u&nbsp;krbu a&nbsp;hřála se&nbsp;ráda jsem v&nbsp;ní&nbsp;poskakovala a&nbsp;potom hupky do&nbsp;postele v&nbsp;létě tam neustále někdo odnaproti u&nbsp;zhaslé lampy číhal jak nahatá rejdím celá zamilovaná do&nbsp;sebe potom se&nbsp;svlečená v&nbsp;umývadle špláchám a&nbsp;mydlím až&nbsp;když jsem šla na&nbsp;nočník taky jsem zhasla a&nbsp;byli jsme na&nbsp;tom oba stejně pro tuto noc mám se&nbsp;spaním amen snad se&nbsp;s&nbsp;těmi mediky nesčuchne svedli by&nbsp;ho&nbsp;na&nbsp;scestí to&nbsp;si&nbsp;myslí že&nbsp;omládl chodit si&nbsp;domů ve&nbsp;4 ráno tolik už&nbsp;bude ne-li víc ještě že&nbsp;byl tak slušný a&nbsp;nevzbudil mě&nbsp;bůhví o&nbsp;čem celou noc melou přitom utrácejí a&nbsp;chlastají až&nbsp;bůh brání to&nbsp;jim nestačí voda najednou si&nbsp;on&nbsp;poručí vajíčka a&nbsp;čaj a&nbsp;od&nbsp;Findona uzenou tresku a&nbsp;horkou namazanou topinku nakonec se&nbsp;jako bumbrlíček uvelebí za&nbsp;stolem a&nbsp;obráceným koncem lžičky bude dloubat do&nbsp;vajíčka kampak na&nbsp;to&nbsp;chodí ráda poslouchám jak zrána škobrtá do&nbsp;schodů šálky mu&nbsp;na&nbsp;podnose řinčí potom si&nbsp;hraje s&nbsp;kočkou ta&nbsp;se&nbsp;o&nbsp;člověka zálibně otírá jestlipak nemá blechy úplná ženská pořád se&nbsp;jen lísat a&nbsp;lízat ale jejich drápy nemám ráda jestlipak něco vidí co&nbsp;my&nbsp;nevidíme jak tam civí vysedává na&nbsp;schodech a&nbsp;napíná uši já&nbsp;jen čekám a&nbsp;čekám je&nbsp;to&nbsp;ale zlodějka ten pěkný čerstvý platýz co&nbsp;jsem koupila zítra snad koupím nějakou rybu vlastně dnes je&nbsp;pátek ano koupím a&nbsp;taky želé s&nbsp;černým rybízem jako kdysi žádné takové dvouliberní piksly švestkové a&nbsp;jablečné směsi od&nbsp;Williamse a&nbsp;Woodse z&nbsp;Londýna a&nbsp;Newcastlu ty&nbsp;vydrží dvakrát tak dlouho jenom ty&nbsp;kůstky nemám ráda úhoře tresku tu&nbsp;ano pěknou porci tresky si&nbsp;koupím obyčejně zapomenu a&nbsp;nakoupím toho pro 3 toho jatečného masa od&nbsp;Buckleyho mám po&nbsp;krk samá hovězí ledvina řízek kýta žebírko a&nbsp;skopové okruží a&nbsp;telecí pajšl už&nbsp;to&nbsp;jméno stačí co&nbsp;kdybychom se&nbsp;po&nbsp;5 šilincích složili na&nbsp;piknik nebo ať&nbsp;to&nbsp;zaplatí sám a&nbsp;pozve pro sebe ještě nějakou která třeba paní Flemingová a&nbsp;zaveze nás do&nbsp;listnaté doliny nebo na&nbsp;jahodovou plantáž nejprve zinšpicíruje koním podkovy jako mi&nbsp;to&nbsp;dělá s&nbsp;dopisy ne&nbsp;s&nbsp;Boylanovými to&nbsp;ne&nbsp;ano studené telecí a&nbsp;šunka a&nbsp;obložené chlebíčky dole pod strání jsou tam na&nbsp;to&nbsp;zvlášť chaty jenže podle něho je&nbsp;vedro jak v&nbsp;peci na&nbsp;bankovní svátky rozhodně nikam nepojedu nemám ráda ty&nbsp;Nány jak s&nbsp;ranci jídla procesím táhnou na&nbsp;výlet svatodušní pondělí je&nbsp;nešťastný den není divu že&nbsp;ho&nbsp;píchla včela líp je&nbsp;u&nbsp;moře ale na&nbsp;loďku s&nbsp;ním do&nbsp;smrti nevstoupím po&nbsp;tom jak v&nbsp;Bray lodníkovi řekl že&nbsp;umí veslovat zeptat se&nbsp;ho&nbsp;tak někdo jestli by&nbsp;ujel překážkový dostih o&nbsp;zlatý pohár klidně řekne ano potom se&nbsp;to&nbsp;nějak zkrabatilo milá rachotina se&nbsp;točila jak káča a&nbsp;smekala na&nbsp;mou stranu ať&nbsp;prý zatáhnu za&nbsp;pravý provazec a&nbsp;zas za&nbsp;levý ze&nbsp;dna se&nbsp;to&nbsp;valilo proudem veslo mu&nbsp;vyskočilo z&nbsp;plátové obliny hotový zázrak že&nbsp;jsme se&nbsp;neutopili on&nbsp;ovšem umí plavat já&nbsp;ne&nbsp;žádné nebezpečí nehrozí buď klidná měl na&nbsp;sobě bílé flanelové kalhoty hned bych mu&nbsp;je&nbsp;byla přede všemi strhla a&nbsp;pořádně mu&nbsp;jak tamten říká namrskala až&nbsp;by&nbsp;zmodral to&nbsp;by&nbsp;mu&nbsp;patřilo nebýt toho nosatce ani nevím kdo to&nbsp;byl a&nbsp;toho druhého krasavce Burka z&nbsp;hotelu Městský erb neměl tam co&nbsp;dělat slídil po&nbsp;frejích vždycky se&nbsp;k&nbsp;nějakému randálu nachomejtne ksicht k&nbsp;zblití nějak jsme se&nbsp;spolu nesnášeli to&nbsp;mě&nbsp;na&nbsp;tom těší copak mi&nbsp;to&nbsp;přinesl za&nbsp;knížku Pamlsky hříchu od&nbsp;pána z&nbsp;lepších kruhů pana Paula de&nbsp;Kock tu&nbsp;přezdívku mu&nbsp;asi dali protože chodí se&nbsp;svým klofcem od&nbsp;jedné ženské ke&nbsp;druhé ani přezout jsem si&nbsp;nemohla ty&nbsp;nové bílé střevíce celé zničené od&nbsp;slané vody a&nbsp;klobouček s&nbsp;pérem mi&nbsp;zplihl celý pocuchaný zlobilo mě&nbsp;to&nbsp;i&nbsp;dráždilo pach moře mě&nbsp;to&nbsp;se&nbsp;ví&nbsp;vzrušoval sleď a&nbsp;pražma v&nbsp;Katalánské zátoce kolem dokola hřbetu skály jich bylo krásně stříbrných v&nbsp;rybářských košicích starý Luigi skoro stoletý pocházel prý z&nbsp;Janova a&nbsp;ten starý čahoun s&nbsp;náušnicemi nesnáším chlapa na&nbsp;kterého aby člověk šplhal dávno už&nbsp;asi hnijí v&nbsp;hrobě nerada jsem v&nbsp;noci sama v&nbsp;té&nbsp;haluzně co&nbsp;se&nbsp;dá&nbsp;dělat špetku soli jsem nepřinesla jak jsme se&nbsp;horempádem stěhovali v&nbsp;prvním patře chtěl v&nbsp;salóně zřídit hudební akademii a&nbsp;pověsit mosaznou tabulku nebo zas navrhoval Bloomův rodinný hotel po&nbsp;vzoru svého otce v&nbsp;Ennisu na&nbsp;mizinu by&nbsp;se&nbsp;přivedl co&nbsp;všechno tátovi o&nbsp;mně napovídal že&nbsp;podnikne hned jsem ho&nbsp;prokoukla těch řečí kam všude se&nbsp;dá&nbsp;jet na&nbsp;svatební cestu Benátky při měsíčku s&nbsp;gondolami a&nbsp;Comské jezero měl obrázek vystřižený z&nbsp;novin a&nbsp;mandolíny a&nbsp;lucerny Ach to&nbsp;je&nbsp;krása co&nbsp;budu chtít to&nbsp;udělá hned nebo ještě dřív modré z&nbsp;nebe mi&nbsp;snese kožený metál s&nbsp;kytovou obrubou zaslouží za&nbsp;to&nbsp;všechno co&nbsp;si&nbsp;navymýšlí nakonec nás nechá v&nbsp;domě samy člověk neví co&nbsp;za&nbsp;žebráka za&nbsp;dveřmi prosí o&nbsp;skývu a&nbsp;dlouze koleduje třeba je&nbsp;to&nbsp;nějaký pobuda a&nbsp;vrazí ti&nbsp;nohu do&nbsp;dveří takže je&nbsp;nedovřeš jako ten otrlý zločinec na&nbsp;obrázku v&nbsp;Lloydově týdením zpravodaji 20 let si&nbsp;odsedí v&nbsp;kriminále vyjde z&nbsp;něho a&nbsp;hned pro peníze zabije stařenu chudák jeho žena nebo matka nebo kdo to&nbsp;je&nbsp;obličej měl že&nbsp;bych před ním kolik mil běžela a&nbsp;nepřestala až&nbsp;bych dveře i&nbsp;okna zabednila jenže být zamčena jak v&nbsp;žaláři nebo v&nbsp;blázinci je&nbsp;ještě horší postřílet je&nbsp;nebo zpráskat devítiocasou kočkou surovec jeden vrhne se&nbsp;na&nbsp;chuděru stařenu a&nbsp;na&nbsp;lůžku ji&nbsp;zavraždí odkrouhla bych je&nbsp;ano odkrouhla moc platný by&nbsp;mi&nbsp;stejně nebyl přece jen lepší něco než nic ten večer jak jsem si&nbsp;řekla že&nbsp;slyším v&nbsp;kuchyni zloděje on&nbsp;se&nbsp;tam v&nbsp;košili vypravil v&nbsp;ruce svíčku a&nbsp;pohrabáč jako na&nbsp;myš bledý jak stěna a&nbsp;na&nbsp;smrt ustrašený v&nbsp;zájmu zloděje co&nbsp;nejvíc rámusil bůhví ukrást není co&nbsp;přece jen ten pocit zvlášť co&nbsp;je&nbsp;Milly z&nbsp;domu co&nbsp;to&nbsp;měl za&nbsp;nápad až&nbsp;tam poslat holku do&nbsp;učení k&nbsp;fotografovi jen proto že&nbsp;jeho děd místo do&nbsp;skerryjské akademie tam by&nbsp;se&nbsp;něco naučila ne&nbsp;jako já&nbsp;vychodila jsem jen školu však on&nbsp;by&nbsp;to&nbsp;byl udělal nebýt mě&nbsp;a&nbsp;Boylana jen proto si&nbsp;to&nbsp;poslední dobou tak narafičí a&nbsp;zaonačí když je&nbsp;tu&nbsp;ona není tady hnutí na&nbsp;petlici abych za&nbsp;sebou zavírala trnu před ní&nbsp;že&nbsp;na&nbsp;mě&nbsp;vrazí bez zaklepání a&nbsp;to&nbsp;jsem si&nbsp;přistrčila ke&nbsp;dveřím židli zrovna jsem se&nbsp;tam dole umývala žínkou div jsem z&nbsp;kůže nevylítla celý den si&nbsp;pak chodí jak pávice pod šturc by&nbsp;si&nbsp;ji&nbsp;měl postavit a&nbsp;dívat se&nbsp;na&nbsp;ni&nbsp;kdyby tak věděl že&nbsp;než odjela ze&nbsp;samé bezohlednosti a&nbsp;lajdáctví ulomila té&nbsp;figurce ruku za&nbsp;2 šilinky mi&nbsp;ji&nbsp;spravil ten malý Talijánek není tu&nbsp;jizvu vidět ani brambory neoloupá bodejť přece si&nbsp;nezničí ruce nedávno jsem si&nbsp;všimla u&nbsp;stolu se&nbsp;baví jenom s&nbsp;ní&nbsp;všelico jí&nbsp;v&nbsp;novinách vysvětluje a&nbsp;ona dělá že&nbsp;chápe potvůrka jedna to&nbsp;má&nbsp;po&nbsp;lidech z&nbsp;jeho strany a&nbsp;do&nbsp;pláště jí&nbsp;pomáhá ale přijít tak do&nbsp;maléru však ona přiběhne ke&nbsp;mně a&nbsp;ne&nbsp;k&nbsp;němu že&nbsp;si&nbsp;něco vymýšlím to&nbsp;říct nemůže na&nbsp;to&nbsp;jsem moc poctivá snad si&nbsp;o&nbsp;mně myslí že&nbsp;jsem vyžilá a&nbsp;patřím do&nbsp;starého železa kdepak ani zdaleka ne&nbsp;to&nbsp;se&nbsp;uvidí to&nbsp;se&nbsp;uvidí ona mi&nbsp;začíná koketovat s&nbsp;oběma syny Toma Devana a&nbsp;před těmi Murrayovými uličnicemi mě&nbsp;karikuje jak na&nbsp;ni&nbsp;hvízdám směla by&nbsp;prosím Milly ven v&nbsp;Nelson Street jde na&nbsp;dračku jak tam o&nbsp;ni&nbsp;stojí na&nbsp;kole Harryho Devana se&nbsp;projíždí ještě že&nbsp;ji&nbsp;tam poslal nebylo s&nbsp;ní&nbsp;k&nbsp;vydržení pořád by&nbsp;jen chodila na&nbsp;kluziště a&nbsp;pouštěla cigaretový kouř nosem z&nbsp;šatů jsem jí&nbsp;to&nbsp;ucítila jak jsem ukousla nit po&nbsp;přišití knoflíku dole na&nbsp;jupce moc toho to&nbsp;vám řeknu přede mnou neutajila ale přišívat jsem ho&nbsp;neměla je&nbsp;z&nbsp;toho loučení poslední rozinkový koláč se&nbsp;mi&nbsp;taky rozlomil vedví vida jak to&nbsp;vychází aťsi říkají co&nbsp;chtějí jazyk má&nbsp;špičatý jen což máš na&nbsp;blůzce moc hluboký výstřih povídá mi&nbsp;hadr onuci kárá já&nbsp;jí&nbsp;na&nbsp;to&nbsp;ať&nbsp;se&nbsp;mi&nbsp;na&nbsp;okně s&nbsp;nohama nahoře neproducíruje před kolemjdoucími všichni po&nbsp;ní&nbsp;koukají jako kdysi po&nbsp;mně když jsem byla v&nbsp;jejích letech to&nbsp;člověku sluší kdejaký hadřík a&nbsp;najednou zas taková netykavka na&nbsp;Jediné cestě v&nbsp;královském divadle uhni s&nbsp;tou nohou nemám ráda když se&nbsp;na&nbsp;mě&nbsp;někdo tlačí toho strachu abych jí&nbsp;nepomačkala plisovanou sukni co&nbsp;tlačení se&nbsp;užije potmě v&nbsp;divadle když je&nbsp;natřískáno pořád se&nbsp;na&nbsp;tebe někdo mačká ten chlap z&nbsp;přízemí co&nbsp;se&nbsp;na&nbsp;mě&nbsp;v&nbsp;přízemí Gaiety na&nbsp;Beerbohmovi Treeovi v&nbsp;Trilby to&nbsp;tak dát se&nbsp;omakávat podruhé mě&nbsp;nikdo nedostane na&nbsp;Trilby ať&nbsp;nevím jaký byl by&nbsp;co&nbsp;chvíli mě&nbsp;tam šťouchl a&nbsp;hned se&nbsp;podíval stranou snad je&nbsp;praštěný viděla jsem ho&nbsp;potom jak se&nbsp;hleděl přitočit ke&nbsp;dvěma elegantním dámám před Switzerovou výlohou že&nbsp;si&nbsp;zas smlsne rázem jsem ho&nbsp;poznala ten obličej a&nbsp;všechno zato on&nbsp;si&nbsp;mě&nbsp;nepamatoval jak odjížděla z&nbsp;broadstoneského nádraží dokonce mi&nbsp;ani pusu nechtěla dát inu doufám že&nbsp;si&nbsp;najde někoho kdo ji&nbsp;bude obskakovat jako já&nbsp;tenkrát jak měla příušnice žlázy jí&nbsp;opuchly kde mám to&nbsp;a&nbsp;kde zas to&nbsp;zatím ještě to&nbsp;se&nbsp;ví&nbsp;necítí dost hluboko sama jsem toho pořádně neužila až&nbsp;někdy v&nbsp;22 vždycky to&nbsp;šlo někam vedle samé dívčí pitomůstky a&nbsp;hihňání Conny Connolly jí&nbsp;bílým inkoustem napsal na&nbsp;černý papír a&nbsp;zapečetil pečírvoskem přece mu&nbsp;jen zatleskala když spadla opona vždyť vypadal tak hezky potom jsme měli Henryho Martina k&nbsp;snídani k&nbsp;obědu k&nbsp;večeři řekla jsem pak to&nbsp;že&nbsp;je&nbsp;pravá láska když pro ni&nbsp;takhle pro nic za&nbsp;nic obětuje život takových mužských je&nbsp;asi poskrovnu těžko tomu uvěřit když jsi to&nbsp;sama nezažila většinou v&nbsp;sobě špetku lásky nemají kdepak se&nbsp;dnes najdou dva kteří na&nbsp;sobě visí cítí stejně ti&nbsp;nemívají všech pět pohromadě jeho táta byl snad pomatený že&nbsp;se&nbsp;po&nbsp;její smrti otrávil chudák stařík asi se&nbsp;mu&nbsp;stýskalo pořád se&nbsp;miluje s&nbsp;mými věcmi s&nbsp;tou hrstkou starých hadříků co&nbsp;mám v&nbsp;15 si&nbsp;zamanula na&nbsp;drdol taky na&nbsp;můj pudr jen by&nbsp;si&nbsp;pleť pokazila má&nbsp;na&nbsp;to&nbsp;dost času po&nbsp;celý život to&nbsp;se&nbsp;ví&nbsp;jen to&nbsp;s&nbsp;ní&nbsp;hraje ví&nbsp;jak hezké rtíky má&nbsp;červeňoučké škoda že&nbsp;tak nezůstanou já&nbsp;jsem je&nbsp;taky ale co&nbsp;bych se&nbsp;s&nbsp;tím spratkem mazlila odmlouvá mi&nbsp;jako nějaká hudrmanice když jsem jí&nbsp;řekla ať&nbsp;mi&nbsp;přinese osm liber brambor na&nbsp;klusáckých závodech jsme tenkrát potkaly paní Gallaherovou dělala že&nbsp;nás nevidí jela v&nbsp;bryčce s&nbsp;advokátem Frierym nebyly jsme jí&nbsp;dost nóbl 2krát jsem ji&nbsp;lískla až&nbsp;to&nbsp;mlasklo tumáš jednu za&nbsp;odmlouvání a&nbsp;jednu za&nbsp;drzost tím hubatěním mě&nbsp;ovšem dožrala stejně jsem byla špatně naložená čímpak to&nbsp;bylo v&nbsp;čaji jsem našla smítko nebo jsem se&nbsp;nevyspala večer jsem se&nbsp;najedla sýra tím to&nbsp;bylo stokrát jsem jí&nbsp;říkala aby nenechávala ležet nože křížem přes sebe prý kdo jí&nbsp;má&nbsp;co&nbsp;poroučet jestli ji&nbsp;on&nbsp;nekéruje budu ji&nbsp;namouduši kérovat sama tehdy naposled spustila moldánky bývala jsem zrovna taková nic si&nbsp;mi&nbsp;doma netroufali říct jenom on&nbsp;to&nbsp;se&nbsp;ví&nbsp;za&nbsp;to&nbsp;může že&nbsp;se&nbsp;tady musíme obě do&nbsp;úpadu dřít dávno měl zjednat nějakou ženskou copak budu nadosmrti bez pořádné služky to&nbsp;se&nbsp;ví&nbsp;jak by&nbsp;ho&nbsp;sem viděla chodit musela bych jí&nbsp;o&nbsp;tom říct jinak by&nbsp;se&nbsp;mi&nbsp;mstila je&nbsp;to&nbsp;s&nbsp;nimi otrava s&nbsp;takovou paní Flemingovou aby byl člověk pořád kolem ní&nbsp;a&nbsp;všechno jí&nbsp;strkal do&nbsp;ruky klidně kýchá nebo pšouká do&nbsp;kastrolů inu to&nbsp;se&nbsp;ví&nbsp;je&nbsp;stará ona za&nbsp;to&nbsp;nemůže ještě že&nbsp;jsem našla tu&nbsp;zasmrádlou utěrku zapadlou za&nbsp;kuchyňský stůl hned jsem něco čula otevřela jsem okno a&nbsp;smrad vypustila přivedl si&nbsp;na&nbsp;besedu známé nebo zas tu&nbsp;noc co&nbsp;přivandroval domů se&nbsp;psem no&nbsp;prosím co&nbsp;kdyby byl vzteklý a&nbsp;zrovna syn Šimona Dedala takového šťoury skřipec na&nbsp;nose na&nbsp;hlavě cylindr jak se&nbsp;tenkrát hrál kriketový zápas v&nbsp;ponožce velikánskou díru jak se&nbsp;to&nbsp;rýmuje a&nbsp;jeho syn co&nbsp;shrábl všechny ceny nevím za&nbsp;co&nbsp;a&nbsp;dostal stipendium představ si&nbsp;přeleze mřížku co&nbsp;kdyby ho&nbsp;zahlíd nějaký náš známý že&nbsp;on&nbsp;si&nbsp;udělal do&nbsp;parádních smutečních kalhot velikou díru jako by&nbsp;kdekomu nestačila ta&nbsp;co&nbsp;mu&nbsp;dala příroda propašuje ho&nbsp;až&nbsp;do&nbsp;ukoptěné kuchyně copak mu&nbsp;přeskočilo říkám si&nbsp;škoda že&nbsp;jsme zrovna neprali to&nbsp;bych měla na&nbsp;šňůře viset pro kdekoho vystavené staré kalhotky jemu je&nbsp;to&nbsp;fuk s&nbsp;tou skvrnou od&nbsp;žehličky co&nbsp;mi&nbsp;ta&nbsp;pitomá stará kráva vypálila třeba by&nbsp;v&nbsp;tom viděl něco jiného to&nbsp;sádlo mi&nbsp;nevyškvařila jak jsem jí&nbsp;řekla už&nbsp;je&nbsp;na&nbsp;tom stejně jako dřív muž po&nbsp;mrtvici ještě se&nbsp;mu&nbsp;přitížilo pořád jim něco je&nbsp;stůňou nebo musí na&nbsp;operaci když to&nbsp;ne&nbsp;tak se&nbsp;opíjejí on&nbsp;ji&nbsp;bije zas abych sháněla nějakou posluhu jen ráno vstanu hned je&nbsp;tu&nbsp;něco nového božínku božínku až&nbsp;budu jednou v&nbsp;hrobě ležet snad budu mít pokoj chtěla bych na&nbsp;chvilku vstát jestli snad nemám počkat Jéžišku počkat ano už&nbsp;to&nbsp;na&nbsp;mě&nbsp;přišlo to&nbsp;je&nbsp;mi&nbsp;dopuštění bodejť tak ve&nbsp;mně píchal a&nbsp;šťoural a&nbsp;oral co&nbsp;si&nbsp;teď počnu pátek sobota neděle já&nbsp;se&nbsp;nadobro usoužím ledaže to&nbsp;má&nbsp;rád někteří to&nbsp;rádi mají bůhví pořád u&nbsp;nás něco neklape po&nbsp;3 až&nbsp;4 týdnech 5 dní obvyklý měsíční výprodej přímo hnusné zrovna tak to&nbsp;na&nbsp;mě&nbsp;přišlo tenkrát večer jednou jedinkrát jsme byli v&nbsp;lóži dal mu&nbsp;ji&nbsp;Michael Gunn podívat se&nbsp;v&nbsp;Gaiety na&nbsp;paní Kendalovou a&nbsp;jejího manžela on&nbsp;mu&nbsp;zařizoval u&nbsp;Drimmieho pojistku měla jsem sto chutí zdrhnout ale vydržela jsem to&nbsp;odnaproti na&nbsp;mě&nbsp;kukátkem vejral nějaký elegán a&nbsp;z&nbsp;druhé strany mi&nbsp;on&nbsp;něco povídal o&nbsp;Spinozovi a&nbsp;jeho duši co&nbsp;je&nbsp;myslím milión let po&nbsp;smrti vší silou jsem se&nbsp;usmívala v&nbsp;tom marastu nahnutá dopředu jakoby bůhvíjak zaujatá chtěj nechtěj jsem zůstala sedět až&nbsp;doznělo poslední slovo na&nbsp;Scarliho ženu honem honem hned tak nezapomenu říkali tomu frivolní hra o&nbsp;cizoložství nějaký pitomec z&nbsp;galérie ji&nbsp;vypískal a&nbsp;křikl cizoložná žena v&nbsp;uličce za&nbsp;divadlem pak nejspíš všechno prošmejdil až&nbsp;si&nbsp;narazil nějakou ženskou a&nbsp;tak si&nbsp;to&nbsp;vynahradil být mu&nbsp;jako mně ten by&nbsp;řval jako tur proti nám i&nbsp;kočka se&nbsp;má&nbsp;líp zbytečně moc krve v&nbsp;sobě máme či&nbsp;co&nbsp;svatá dobroto valí se&nbsp;to&nbsp;ze&nbsp;mě&nbsp;jak moře mohutný je&nbsp;a&nbsp;přec jsem neotěhotněla nerada bych potřísnila čisté prostěradlo to&nbsp;tím že&nbsp;jsem si&nbsp;vzala čisté prádlo sakra sakra vždycky chtějí na&nbsp;lůžku skvrnu jestli jsi panna jediná jejich starost ti&nbsp;hlupáci buď si&nbsp;vdova nebo 40krát rozvedená postačí kaňka červeného inkoustu nebo ostružinová šťáva ba&nbsp;ne&nbsp;ta&nbsp;je&nbsp;moc do&nbsp;fialova Ježíšku milý musím se&nbsp;vybabrat z&nbsp;těch fuj pamlsků hříchu kdopak si&nbsp;to&nbsp;jen na&nbsp;ženu smyslil samé šití a&nbsp;vaření a&nbsp;děcka tahleta sakramentská postel drnčí až&nbsp;hrůza přes celý park nás myslím bylo slyšet až&nbsp;jsem přišla s&nbsp;tím že&nbsp;dáme peřinu na&nbsp;zem a&nbsp;zadnici si&nbsp;podložím polštářkem jestlipak to&nbsp;není ve&nbsp;dne hezčí myslím že&nbsp;je&nbsp;ouha všechny ty&nbsp;chlupy si&nbsp;snad ostříhám nějak mě&nbsp;pálí jak panenka budu třeba vypadat ten zkoprní až&nbsp;mi&nbsp;příště vyhrne šaty co&nbsp;bych za&nbsp;to&nbsp;dala vidět ho&nbsp;kampak se&nbsp;zas poděl nočník ouha trnu hrůzou že&nbsp;pode mnou praskne jako ta&nbsp;stará komoda jestlipak jsem ho&nbsp;netížila jak jsem mu&nbsp;seděla na&nbsp;koleně schválně jsem ho&nbsp;posadila na&nbsp;křeslo když jsem se&nbsp;svlékla jen blůzku a&nbsp;sukni jsem odložila v&nbsp;druhém pokoji tolik se&nbsp;činil tam kde neměl že&nbsp;mou tíhu vůbec necítil měla jsem doufám sladký dech po&nbsp;těch aromatických pilulkách ouha jak si&nbsp;vzpomínám jeden čas jsem to&nbsp;s&nbsp;hvízdáním chvístala rovně skoro jako mužský ouha Bože to&nbsp;to&nbsp;žbluňká doufám že&nbsp;jsou z&nbsp;toho bubliny to&nbsp;budou od&nbsp;někoho prašule ráno ho&nbsp;pak musím navonět nezapomeň lepší stehna za&nbsp;to&nbsp;ručím než tahle neviděl vida jsou bílá nejhladší přímo tady na&nbsp;tom kousíčku broskvově hebká ouha Bože nebylo by&nbsp;špatné být mužským a&nbsp;vlézt na&nbsp;krásnou ženskou ach Bože naděláš rámusu jako ta&nbsp;jerseyská lilie ouha Ach jak se&nbsp;řine vodstvo lahorské</span></p>
          <p class="chunk" data-nb-ref-number="1053" data-nb-words="2603" data-nb-chars="14077"><span class="idea" data-nb-ref-number="1096" id="idea1096" data-nb-words="2603" data-nb-chars="14077">kdoví jestli nemám něco s&nbsp;vnitřnostmi nebo mi&nbsp;tam něco neroste chodí to&nbsp;na&nbsp;mě&nbsp;každý týden kdypak jsem naposledy na&nbsp;svatodušní pondělí ano teprve před třemi týdny měla bych k&nbsp;doktorovi jenže oho to&nbsp;bylo jako tenkrát než jsem si&nbsp;ho&nbsp;vzala šel ze&nbsp;mě&nbsp;takový bílý šlem a&nbsp;Floey mě&nbsp;hnala k&nbsp;tomu starému košťálovi dr. Collinsovi odborníku na&nbsp;choroby ženské na&nbsp;Pembroke Road vaše vagína tak tomu říkal tak on&nbsp;asi přišel k&nbsp;zlaceným zrcadlům a&nbsp;kobercům tím kašulírováním bohatým paničkám z&nbsp;okolí Stephens Green co&nbsp;za&nbsp;ním běhaly s&nbsp;kdejakou lapálií její vagína a&nbsp;její kočinčina peněz mají je&nbsp;jim hej já&nbsp;bych ho&nbsp;nechtěla ani kdyby byl poslední mužský na&nbsp;světě jejich děti jsou ostatně nějaké úchylné pořád by&nbsp;ty&nbsp;necudné čubky očmuchávaly ptal se&nbsp;mě&nbsp;jestli to&nbsp;co&nbsp;vydělám odporně páchne co&nbsp;jiného bych podle něho měla vydělat snad ne&nbsp;zlato to&nbsp;je&nbsp;mi&nbsp;otázka rozmazat mu&nbsp;to&nbsp;po&nbsp;tom vrásčitém ksichtě děkuju nechci hned by&nbsp;věděl a&nbsp;míváte laksírku cože pasírku jak to&nbsp;řekl napadlo mě&nbsp;že&nbsp;mluví o&nbsp;Gibraltaru je&nbsp;to&nbsp;skvělý vynález jenže já&nbsp;když jsem hotova spustím se&nbsp;hluboko do&nbsp;mísy kam až&nbsp;se&nbsp;vmáčknu a&nbsp;zatáhnu za&nbsp;řetízek a&nbsp;skvěle se&nbsp;opláchnu studeně to&nbsp;sice píchá špendlíky a&nbsp;jehlami přece jen to&nbsp;má&nbsp;něco do&nbsp;sebe na&nbsp;maličké Milly jsem podle toho vždycky poznala jestli má&nbsp;nebo nemá červíčky no&nbsp;ne&nbsp;za&nbsp;tohle mu&nbsp;platit kolik to&nbsp;bude pane doktore zlaťák prosím ještě se&nbsp;mě&nbsp;zeptal jestli mívám časté výpadky kam na&nbsp;ta&nbsp;slova ti&nbsp;staroušci chodí výpadky krátkozrakýma očima hleděl na&nbsp;mě&nbsp;úkosem nechat si&nbsp;od&nbsp;něho dát chloroform nebo bůhvíco to&nbsp;bych mu&nbsp;nedůvěřovala a&nbsp;přece se&nbsp;mi&nbsp;líbil jak se&nbsp;posadil a&nbsp;psal mi&nbsp;recept inteligentní nos přísně svraštěný čert aby tě&nbsp;vzal ty&nbsp;couro prohnaná takového nebo makového to&nbsp;je&nbsp;jedno jen ne&nbsp;pitomce byl tak chytrý že&nbsp;na&nbsp;to&nbsp;sám kápl bylo to&nbsp;ovšem samé přemyšlení o&nbsp;něm a&nbsp;jeho šíleně nepříčetné dopisy má&nbsp;Převzácná všechno co&nbsp;patří k&nbsp;tvému nádhernému Tělu všechno podtrženo co&nbsp;z&nbsp;něho vyplývá je&nbsp;krása a&nbsp;radost navždycky opsal to&nbsp;z&nbsp;nějaké své zmatené knížky sama se&nbsp;sebou jsem se&nbsp;někdy 4krát až&nbsp;5krát za&nbsp;den potýkala jemu jsem pak řekla že&nbsp;ne&nbsp;opravdu ale ano řekla jsem opravdu takovým tónem že&nbsp;jsem ho&nbsp;umlčela věděla jsem co&nbsp;bude dál byla to&nbsp;přirozená křehkost vzrušoval mě&nbsp;sama nevím jak ten první večer jak jsme se&nbsp;setkali bydlela jsem na&nbsp;Rehoboth Terrace stáli jsme a&nbsp;nějakých deset minut na&nbsp;sebe upřeně hleděli jako bychom se&nbsp;už&nbsp;odněkud znali snad proto že&nbsp;jsem po&nbsp;matce vypadala židovsky bavil mě&nbsp;a&nbsp;všelico mi&nbsp;s&nbsp;nonšalantním úsměvem vyprávěl všichni Doylové o&nbsp;něm tvrdili že&nbsp;se&nbsp;chystá kandidovat na&nbsp;poslance Ach já&nbsp;blázínek jsem věřila jeho švadronění o&nbsp;autonomii a&nbsp;pozemkovém svazu poslal mi&nbsp;tu&nbsp;otřepanou píseň z&nbsp;Hugenotů ať&nbsp;ji&nbsp;zazpívám francouzsky že&nbsp;to&nbsp;bude vybranější <em>O beau pays de&nbsp;la&nbsp;Touraine</em><a href="./resources/undefined">[329]</a> jak živa jsem ji&nbsp;předtím nezpívala vykládal a&nbsp;plácal o&nbsp;náboženství a&nbsp;pronásledování nic nenechá člověka brát jak to&nbsp;je&nbsp;a&nbsp;jestli bych mu&nbsp;prokázala tu&nbsp;milost a&nbsp;při 1. příležitosti na&nbsp;Brighton Square hned toho využil a&nbsp;vlítl mi&nbsp;do&nbsp;ložnice pod záminkou že&nbsp;má&nbsp;ruce od&nbsp;inkoustu a&nbsp;chce si&nbsp;je&nbsp;umýt albionským mlékem a&nbsp;sírovým mýdlem kterým se&nbsp;sama mydlím bylo dosud v&nbsp;želatinovém obalu div jsem se&nbsp;tenkrát nad ním neuřehtala celou noc bych na&nbsp;tom prosedět neměla nočníky by&nbsp;se&nbsp;měly dělat v&nbsp;přirozených rozměrech aby se&nbsp;na&nbsp;nich ženě pořádně sedělo on&nbsp;si&nbsp;k&nbsp;tomu kleká v&nbsp;celém tvorstvu se&nbsp;snad nenajde mužský který by&nbsp;měl takové záliby koukněte jak spí v&nbsp;nohách postele jak to&nbsp;bez tuhého polštáře dokáže je&nbsp;nad ještě že&nbsp;nekope dávno by&nbsp;mi&nbsp;všechny zuby vykopl při dýchání má&nbsp;jednu ruku na&nbsp;nose jako ten indický bůh na&nbsp;kterého mě&nbsp;jedno deštivé nedělní odpoledne zavedl do&nbsp;muzea v&nbsp;Kildare Street podepřen rukou tam celý žlutý ležel v&nbsp;zástěře na&nbsp;boku prsty na&nbsp;noze roztaženy je&nbsp;prý to&nbsp;skvělejší náboženství než židovské a&nbsp;náboženství Krista Pána dohromady zabírá celou Asii opičí se&nbsp;po&nbsp;něm jako po&nbsp;každém ten asi taky spával v&nbsp;nohách postele a&nbsp;velikánská hranatá chodidla strkal své ženě až&nbsp;do&nbsp;huby čert aby tu&nbsp;smradlavinu kdepak jsou ostatně ty&nbsp;vložky náš milý prádelník doufám nezaskřípe vždyť jsem věděla že&nbsp;ano on&nbsp;spí tvrdě někde si&nbsp;užil za&nbsp;peníze mu&nbsp;toho dopřála jen což on&nbsp;jí&nbsp;to&nbsp;se&nbsp;ví&nbsp;za&nbsp;to&nbsp;zaplatí je&nbsp;s&nbsp;tím ale otrava na&nbsp;onom světě budou mít doufám pro nás něco lepšího než to&nbsp;podvazování pomoz pámbu pro dnešní noc to&nbsp;mám odbyto nad tou chatrnou starou vrzavou postelí si&nbsp;vždycky vzpomenu na&nbsp;starého Cohena dost se&nbsp;na&nbsp;ní&nbsp;asi nadrbal on&nbsp;si&nbsp;myslí že&nbsp;ji&nbsp;táta koupil od&nbsp;lorda Napiera toho jsem v&nbsp;dívčích letech velmi ctila však mi&nbsp;říkal ouha piano Ach mně se&nbsp;v&nbsp;posteli líbí Bože po&nbsp;16 letech jsem na&nbsp;tom stejně v&nbsp;kolika domech jsme to&nbsp;bydleli Raymond Terrace a&nbsp;Ontario Terrace a&nbsp;Lombard Street a&nbsp;Holles Street a&nbsp;pokaždé jak se&nbsp;hneme o&nbsp;numero dál on&nbsp;si&nbsp;jen hvízdá hugenoty nebo žabí pochod aby se&nbsp;neřeklo pomáhá špeditérům přenášet těch pět švestek potom hotel U&nbsp;Městského erbu od&nbsp;desíti k&nbsp;pěti jak říká správce Daly ta&nbsp;místnůstka na&nbsp;odpočívadle pořád tam někdo úřadoval a&nbsp;zanechával za&nbsp;sebou smrad vždycky bylo poznat kdo tam byl naposled sotva nám to&nbsp;trochu jde něco na&nbsp;nás trhne nebo si&nbsp;to&nbsp;sám zkaňhá jako u&nbsp;Thoma a&nbsp;Helyho a&nbsp;pana Cuffa a&nbsp;Drimmieho buď má&nbsp;na&nbsp;krku kriminál kvůli milým výherním losům ty&nbsp;nás měly vytrhnout nebo někomu vynadá co&nbsp;nevidět nám přijde domů že&nbsp;ho&nbsp;pro změnu vyhodili ze&nbsp;Svobodáře kvůli sinnfejňákům nebo zednářům uvidíme jestli ho&nbsp;uchlácholí ten mužíček co&nbsp;mi&nbsp;ho&nbsp;za&nbsp;Coady’s Lane ukazoval jak se&nbsp;sám a&nbsp;sám celý zmáchaný courá v&nbsp;dešti prý je&nbsp;to&nbsp;chlapík a&nbsp;bezúhonný Ir&nbsp;to&nbsp;asi bude podle těch bezúhonných kalhot co&nbsp;měl na&nbsp;sobě počkat odbíjí u&nbsp;sv. Jiří počkat tři čtvrtě počkat co&nbsp;dál 2 hodiny pěkná věc v&nbsp;takovou noční dobu chodit domů a&nbsp;přelézat mřížku do&nbsp;suterénu co&nbsp;kdyby ho&nbsp;někdo zahlíd však já&nbsp;mu&nbsp;tu&nbsp;zálibu zatrhnu hned zítra mu&nbsp;prohlédnu košili a&nbsp;uvidím taky do&nbsp;náprsní tašky mu&nbsp;kouknu jestli má&nbsp;ještě ten prezervativ snad si&nbsp;myslí že&nbsp;o&nbsp;tom nevím takoví šibali 20 kapes jim na&nbsp;jejich lži nestačí nač jim něco povídat i&nbsp;když je&nbsp;to&nbsp;pravda stejně ti&nbsp;neuvěří potom se&nbsp;schoulí do&nbsp;postele jako ta&nbsp;škvrňata v&nbsp;Aristokratově Arcidíle co&nbsp;mi&nbsp;onehdy přinesl dost toho v&nbsp;životě užijem i&nbsp;bez nějakého starého Aristokrata či&nbsp;jak se&nbsp;jmenuje jenom člověka znechutí těmi odpornými obrázky dvojhlavých a&nbsp;beznohých děti na&nbsp;takové darebnosti pořád myslí nic jiného v&nbsp;prázdné hlavě nemají polovinu jich patří zvolna trávit najednou abych prý mu&nbsp;podala čaj a&nbsp;topinku namazanou z&nbsp;obou stran a&nbsp;čerstvá vajíčka pro něho jsem vosk co&nbsp;jsem se&nbsp;od&nbsp;něho jednou v&nbsp;Holles Street nenechala lízat chlap chlap tyranská jen což půl noci pak kvůli tomu prospal na&nbsp;zemi nahý tak to&nbsp;dělají židi když jim někdo umře nesnídal slovo nemluvil čekal až&nbsp;si&nbsp;ho&nbsp;udobřím řekla jsem si&nbsp;jednou jsem mu&nbsp;nepovolila to&nbsp;stačí už&nbsp;ho&nbsp;pustím dělá to&nbsp;špatně myslí jen na&nbsp;svůj požitek má&nbsp;na&nbsp;to&nbsp;moc plochý jazyk či&nbsp;co&nbsp;zapomíná že&nbsp;my&nbsp;potom musí mi&nbsp;to&nbsp;udělat znovu jestli dovolí jinak ho&nbsp;zavřu do&nbsp;sklepa na&nbsp;uhlí ať&nbsp;se&nbsp;vyspí se&nbsp;šváby tak si&nbsp;říkám nebyla to&nbsp;zrovna Josie ona k&nbsp;smrti ráda co&nbsp;já&nbsp;odložím on&nbsp;lže jak když tiskne kdepak s&nbsp;vdanou by&nbsp;se&nbsp;neodvážil proto chce abych já&nbsp;s&nbsp;Boylanem jenže co&nbsp;ten její Denis jak mu&nbsp;říká ten obraz bídy a&nbsp;žalu těžko mu&nbsp;říkat manžel ano spíš byl u&nbsp;nějaké čubky už&nbsp;když jsem s&nbsp;ním a&nbsp;s&nbsp;Milly byla na&nbsp;univerzitních závodech Hornblower co&nbsp;nosí na&nbsp;špičce kokosu čepeček pustil nás zadní brankou dovnitř on&nbsp;házel očkem po&nbsp;těch dvou co&nbsp;tam špacírovaly na&nbsp;holandě nejprve jsem na&nbsp;něho mrkala marně to&nbsp;se&nbsp;ví&nbsp;na&nbsp;tohle on&nbsp;peníze má&nbsp;tohle jsou plody pana Paddyho Dignama ano ve&nbsp;vší slávě se&nbsp;s&nbsp;tím velkolepým pohřbem octli v&nbsp;novinách co&nbsp;k&nbsp;nám Boylan přinesl kdyby tak viděli pořádný důstojnický pohřeb to&nbsp;by&nbsp;bylo něco zbraně skloněné zastřené bubny ve&nbsp;smutku jde za&nbsp;rakví chudák kůň L. Blooom a&nbsp;Tom Kernan ten ožralý kádečka co&nbsp;si&nbsp;v&nbsp;opilosti pádem na&nbsp;pisoár v&nbsp;nějaké putyce překousl jazyk a&nbsp;Martin Cunningham a&nbsp;oba Dedalové a&nbsp;manžel Fanny M’Coyové šedivé jak zelná hlávka té&nbsp;šilhavé špejle co&nbsp;se&nbsp;snaží zpívat mé&nbsp;písničky znovu narodit by&nbsp;se&nbsp;musela na&nbsp;starých zelených šatech má&nbsp;dekolté vždyť je&nbsp;jinak neupoutá jako když je&nbsp;deštivo a&nbsp;jen to&nbsp;cvrnká už&nbsp;je&nbsp;mi&nbsp;to&nbsp;jasné a&nbsp;tomu říkají přátelství zabíjet se&nbsp;a&nbsp;navzájem pochovávat doma mají ženu a&nbsp;děti zvlášť takový Jack Power ten si&nbsp;vydržuje kelnerku žena mu&nbsp;pořád stůně nebo se&nbsp;chystá stonat nebo se&nbsp;zrovna vykřesává a&nbsp;on&nbsp;se&nbsp;má&nbsp;pořád k&nbsp;světu jenom nad ušima prokvétá je&nbsp;mi&nbsp;to&nbsp;pěkná sebranka však on&nbsp;jim už&nbsp;do&nbsp;spárů nepadne o&nbsp;to&nbsp;se&nbsp;postarám nebudou se&nbsp;mu&nbsp;za&nbsp;zády pošklebovat já&nbsp;dobře vím kdy plácá voloviny vždyť má&nbsp;rozum a&nbsp;co&nbsp;vydělá nenechá je&nbsp;do&nbsp;krejcaru prolít hrdlem stará se&nbsp;o&nbsp;ženu a&nbsp;rodinu takoví halamové chudák Paddy Dignam je&nbsp;mi&nbsp;ho&nbsp;trochu líto co&nbsp;si&nbsp;počne jeho žena a&nbsp;5 dětí snad byl přece pojištěn ten směšný ouchcapek věčně zapadlý v&nbsp;putyce ona se&nbsp;synem na&nbsp;něho čeká Táto tatínku pojď domů vdovský smutek jí&nbsp;krásy nepřidá na&nbsp;fešné ženské je&nbsp;ovšem náramně slušivý co&nbsp;je&nbsp;to&nbsp;za&nbsp;mužské že&nbsp;on&nbsp;byl na&nbsp;glencreeském banketu a&nbsp;Ben Dollard sudově temný hlas ten večer jak si&nbsp;od&nbsp;nás v&nbsp;Holies Street na&nbsp;zpívání vypůjčil frakový úbor byl do&nbsp;něho naditý a&nbsp;napěchovaný na&nbsp;celé kolo se&nbsp;culil tou svou dolečkovskou papulí má&nbsp;ji&nbsp;jak nabacanou prcinku hotové ťululum s&nbsp;těmi kulkami se&nbsp;na&nbsp;jevišti náramně vyjímal zaplatit za&nbsp;tu&nbsp;podívanou z&nbsp;přední řady 5 šilinků to&nbsp;jim stálo za&nbsp;to&nbsp;taky Šimon Dedalus ten chodil vždycky podnapilý a&nbsp;nejprve spustil druhý verš stará láska je&nbsp;ta&nbsp;nová ta&nbsp;byla jeho na&nbsp;snítce hlohu šťastně pěla děva pořád se&nbsp;mnou navazoval když jsem s&nbsp;ním v&nbsp;domácí opeře Freddyho Mayera zpívala Maritanu měl lahodný nádherný hlas neuzřím už&nbsp;Phebe drahou <em>holu__bičku</em> tak to&nbsp;zpíval ne&nbsp;holou <em>píčku</em> jako Bartell d’Arcy hlas jak od&nbsp;Boha nic vyumělkovaného obléval člověka jako teplá sprcha ach Maritano kvítku divočiny skvěle jsme spolu zpívali i&nbsp;transponované to&nbsp;bylo pro můj hlasový rejstřík trochu vysoko za&nbsp;ženu měl May Gouldingovou jenže vždycky něco řekl nebo udělal a&nbsp;tak si&nbsp;to&nbsp;pokazil teď je&nbsp;z&nbsp;něho vdovec copak je&nbsp;zač jeho syn prý spisovatel a&nbsp;budoucí univerzitní profesor italštiny a&nbsp;já&nbsp;mám u&nbsp;něho brát hodiny copak má&nbsp;on&nbsp;za&nbsp;lubem že&nbsp;mu&nbsp;ukázal tu&nbsp;mou fotku co&nbsp;za&nbsp;moc nestojí měla jsem se&nbsp;dát vyblejsknout v&nbsp;nařaseném úboru ten tak hned nevyjde z&nbsp;módy což o&nbsp;to&nbsp;mladě na&nbsp;ní&nbsp;vypadám ještě že&nbsp;mu&nbsp;ji&nbsp;nevěnoval a&nbsp;mě&nbsp;taky ostatně proč by&nbsp;ne&nbsp;viděla jsem ho&nbsp;jak jel kočárem s&nbsp;otcem a&nbsp;matkou na&nbsp;nádraží Kingsbridge byla jsem ve&nbsp;smutku bylo to&nbsp;před 11 lety ano bylo by&nbsp;mu&nbsp;11 proč jsem vlastně nosila smutek za&nbsp;něco co&nbsp;nebyla ryba ani rak on&nbsp;to&nbsp;se&nbsp;ví&nbsp;si&nbsp;to&nbsp;nedal vymluvit nosil by&nbsp;smutek třeba za&nbsp;kočku zatím asi zmužněl tenkrát to&nbsp;byl nevinný pacholík v&nbsp;oblečku à la&nbsp;lord Fauntleroy a&nbsp;kudrnatý jako divadelní princátko tak jsem ho&nbsp;viděla u&nbsp;Mata Dillona pokud si&nbsp;vzpomínám sama jsem se&nbsp;mu&nbsp;taky líbila já&nbsp;se&nbsp;líbím všem počkat božínku ano počkat ano už&nbsp;to&nbsp;mám dnes ráno mi&nbsp;vyšel v&nbsp;kartách jak jsem si&nbsp;je&nbsp;rozhodila mladičký cizinec ani brunet ani blondýn se&nbsp;kterým ses už&nbsp;viděla to&nbsp;má&nbsp;být on&nbsp;napadlo mě&nbsp;jenže on&nbsp;není žádné mládě ani cizinec ostatně jsem hleděla na&nbsp;druhou stranu od&nbsp;něho jakápak sedmá karta mi&nbsp;pak vyšla piková desítka to&nbsp;je&nbsp;Cesta po&nbsp;souši potom dopis na&nbsp;cestě a&nbsp;taky pomluvy 3 královny a&nbsp;kárová osmička to&nbsp;je&nbsp;společenský vzestup ano počkat takhle mi&nbsp;to&nbsp;vyšlo a&nbsp;dvě srdcové osmičky to&nbsp;jsou nové šaty to&nbsp;se&nbsp;podívejme a&nbsp;taky se&nbsp;mi&nbsp;něco zdálo cosi o&nbsp;poezii dlouhé mastné vlasy mu&nbsp;doufám nelezou do&nbsp;očí ani mu&nbsp;po&nbsp;indiánsku netrčí vzhůru pročpak oni takhle chodí jsou lidem i&nbsp;se&nbsp;svou poezií k&nbsp;smíchu, už&nbsp;v&nbsp;dívčích letech jsem měla poezii ráda napřed se&nbsp;mi&nbsp;zdálo že&nbsp;je&nbsp;takový básník jako Byron jenže on&nbsp;v&nbsp;sobě nemá ani špetku jeho letory zdálo se&nbsp;mi&nbsp;že&nbsp;je&nbsp;docela jinačí on&nbsp;je&nbsp;ještě mladistvý bude mu&nbsp;počkat v&nbsp;88tém jsem se&nbsp;vdávala včera bylo Milly 15 v&nbsp;89tém kolikpak mu&nbsp;tehdy u&nbsp;Dillona bylo 5 nebo 6 někdy v&nbsp;88tém bude mu&nbsp;20 nebo něco přes stará pro něho nejsem jestli je&nbsp;mu&nbsp;23 nebo 24 nějaký študentský pavouk asi nebude to&nbsp;by&nbsp;se&nbsp;s&nbsp;ním do&nbsp;kuchyňky neposadil a&nbsp;nepopíjel Eppsovo kakao a&nbsp;nebesedoval to&nbsp;se&nbsp;ví&nbsp;dělal že&nbsp;sežral všechnu moudrost že&nbsp;vychodil Trojickou na&nbsp;profesora je&nbsp;ještě mladý takový profesor jako byl Goodwin doufám není ten byl řádný profesor truňkoznalství všichni píší v&nbsp;básních o&nbsp;nějaké ženské inu moc takových jako já&nbsp;asi nenajde kde něžné vzdechy milostné kytara vyluzuje kde v&nbsp;povětří tkví poezie modré moře a&nbsp;zářivý měsíc krásně svítil jak jsme se&nbsp;nočním parníkem vraceli z&nbsp;Tarify maják na&nbsp;evropském výběžku kytara na&nbsp;kterou ten člověk hrál byla tak jímavá už&nbsp;se&nbsp;nenavrátím víc samá nová tvář mříž zakrývala třpytný zrak tu&nbsp;mu&nbsp;zazpívám jestli je&nbsp;v&nbsp;něm kus básníka zrak temně jasný jak lásky hvězdička krásná slova což o&nbsp;to&nbsp;jak mladé lásky hvězdička bude to&nbsp;pámbuví změna vyprávět o&nbsp;sobě inteligentovi a&nbsp;nemuset pořád poslouchat to&nbsp;jeho inzerát Billyho Prescotta a&nbsp;inzerát Clavise a&nbsp;inzerát Kýhočerta a&nbsp;jak se&nbsp;jim něco zvrtne my&nbsp;si&nbsp;to&nbsp;odskáčem jistě je&nbsp;velmi ušlechtilý Božínku s&nbsp;nějakým takovým bych se&nbsp;ráda stýkala ne&nbsp;pořád s&nbsp;tou chamradí krom toho je&nbsp;mladý těch švarných mládenců co&nbsp;jsem na&nbsp;margateské pláži ze&nbsp;svahu skály u&nbsp;koupaliště viděla božsky nazí se&nbsp;vztyčili potom se&nbsp;střemhlav ponořili do&nbsp;moře pročpak nejsou všichni muži takoví trochu by&nbsp;tím ženu utěšili jako ta&nbsp;roztomilá figurka co&nbsp;si&nbsp;koupil celý den se&nbsp;na&nbsp;ni&nbsp;vydržím dívat kadeře a&nbsp;záda a&nbsp;prst zdvižený jako by&nbsp;poslouchal to&nbsp;je&nbsp;mi&nbsp;pravá krása a&nbsp;poezie kolikrát jsem dostala chuť celého ho&nbsp;zlíbat taky jeho roztomilého pinďoura když se&nbsp;nikdo nedívá bych si&nbsp;klidně strčila do&nbsp;úst jako by&nbsp;si&nbsp;říkal cucni si&nbsp;chlapecký obličej tak čistý a&nbsp;bělounký za&nbsp;1/2 minuty bych to&nbsp;dokázala aťsi třeba kousek spolknu je&nbsp;to&nbsp;skoro jako kaše nebo rosa nic zlého se&nbsp;nestane čistší by&nbsp;ostatně byl proti těm prasákům jak je&nbsp;rok dlouhý umýt si&nbsp;ho&nbsp;je&nbsp;ve&nbsp;snu nenapadne aspoň většinou z&nbsp;toho pak rostou ženám knírky báječná věc spřáhnout se&nbsp;v&nbsp;mém věku s&nbsp;hezkým mladým básníkem hned zrána si&nbsp;je&nbsp;rozhodím uvidím jestli mi&nbsp;vyjde karta nebo sama zkusím dámu spárovat uvidím jestli se&nbsp;mi&nbsp;to&nbsp;splní nač přijdu kdeco si&nbsp;přečtu a&nbsp;prostuduji nebo se&nbsp;kousek naučím nazpaměť až&nbsp;zjistím co&nbsp;má&nbsp;rád a&nbsp;tak mě&nbsp;nebude pokládat za&nbsp;hloupou jestli si&nbsp;myslí že&nbsp;jsou všechny stejné já&nbsp;ho&nbsp;zas naučím to&nbsp;druhé od&nbsp;hlavy k&nbsp;patě bude mít slastný pocit až&nbsp;pode mnou omdlí bude pak o&nbsp;mně psát milenec a&nbsp;milenka taky do&nbsp;novin to&nbsp;přijde s&nbsp;našimi fotkami až&nbsp;bude slavný Ach ale co&nbsp;si&nbsp;s&nbsp;ním nakonec počnu s&nbsp;tím druhým</span></p>
          <p class="chunk" data-nb-ref-number="1054" data-nb-words="2915" data-nb-chars="15657"><span class="idea" data-nb-ref-number="1097" id="idea1097" data-nb-words="2915" data-nb-chars="15657">ba&nbsp;ne&nbsp;to&nbsp;by&nbsp;dělat neměl copak nemá v&nbsp;nátuře špetku manýr a&nbsp;moresů a&nbsp;vůbec že&nbsp;mě&nbsp;plácne po&nbsp;zadnici za&nbsp;to&nbsp;že&nbsp;mu&nbsp;neřeknu Hughe ten tupec co&nbsp;nerozezná poezii od&nbsp;cikorie to&nbsp;má&nbsp;člověk z&nbsp;toho když je&nbsp;neodkáže do&nbsp;příslušných mezí přímo přede mnou si&nbsp;tamhle na&nbsp;židli zuje boty a&nbsp;stáhne kalhoty drzoun jeden ani s&nbsp;dovolením neřekne a&nbsp;sprostě se&nbsp;přede mě&nbsp;postaví v&nbsp;poloviční košili jakou oni schválně nosí jako nějaký kněz nebo řezník nebo nějaký ten harušpekoun<a href="./resources/undefined">[330]</a> za&nbsp;časů Julia Caesara svým způsobem má&nbsp;to&nbsp;se&nbsp;ví&nbsp;recht že&nbsp;si&nbsp;žije jen pro zábavu zrovna jako bych ležela v&nbsp;posteli s&nbsp;kýmpak se&nbsp;lvem božínku sympatičtější by&nbsp;byl takový starý Lev inu to&nbsp;snad jen proto že&nbsp;byly v&nbsp;krátké spodničce tak kypré a&nbsp;svůdné že&nbsp;neodolal i&nbsp;mě&nbsp;občas mužští vzrušují těm je&nbsp;hej slast ženského těla vychutnají dosyta jsme pro ně&nbsp;vždycky takové oblé a&nbsp;bílé škoda hned bych si&nbsp;to&nbsp;s&nbsp;některým pro změnu prohodila a&nbsp;vyzkoušela si&nbsp;ten krám co&nbsp;se&nbsp;na&nbsp;nás jen se&nbsp;ho&nbsp;dotknem pevně přitom hebce ztopoří strýček Honza ho&nbsp;má&nbsp;dlouhý zaslechla jsem uličníky jak jsem zahýbala do&nbsp;Marrowbone Lane teta Mary ji&nbsp;má&nbsp;zas chlupatou bylo už&nbsp;šero a&nbsp;oni věděli že&nbsp;jde kolem děvče vůbec jsem se&nbsp;nezačervenala proč bych taky vždyťje to&nbsp;přirozená věc jen jí&nbsp;ho&nbsp;ten dlouhý majzni rovnou do&nbsp;chlupajzky ono to&nbsp;nakonec znamená zarazit hůlku do&nbsp;smetáku celí oni ti&nbsp;mužští vyberou si&nbsp;podle gusta kterou chtějí vdanou nebo veselou vdovu nebo dívku jako v&nbsp;těch domcích za&nbsp;Irish Street kdepak my&nbsp;abychom byly pořád přivázány na&nbsp;řetězu jenže já&nbsp;se&nbsp;na&nbsp;řetěz přivázat nedám ani nápad jak se&nbsp;rozkurážím ať&nbsp;si&nbsp;hloupý manžel žárlí jak chce proč bychom všichni nezůstali zadobře nač se&nbsp;hádat manžel jí&nbsp;přišel na&nbsp;její spády inu nevídáno tak přišel co&nbsp;se&nbsp;stalo odestát se&nbsp;nemůže ať&nbsp;dělá co&nbsp;dělá je&nbsp;z&nbsp;něho coronado<a href="./resources/undefined">[331]</a> kvůli manželce se&nbsp;pak vrhne do&nbsp;druhé šílené krajnosti jak je&nbsp;to&nbsp;v&nbsp;takových Sličných tyrankách na&nbsp;manžela a&nbsp;manželku člověk ovšem kloudně nevzpomene on&nbsp;touží po&nbsp;ženě a&nbsp;tu&nbsp;dobude načpak nám byly dány všechny touhy to&nbsp;bych ráda věděla copak za&nbsp;to&nbsp;mohu dokud jsem mladá však je&nbsp;to&nbsp;div že&nbsp;ze&nbsp;mě&nbsp;není předčasně zestárlá scvrklá babizna žít s&nbsp;takovým rampouchem celý čas mě&nbsp;neobejme leda občas jak spí na&nbsp;opačném konci snad ani neví koho chlap který líbá ženu na&nbsp;zadnici nestojí za&nbsp;starou belu nakonec políbí kdeco nepřirozeného a&nbsp;nadobro bezvýrazného všeho všudy 2 hrboly tuku udělat to&nbsp;mužskému fuj taková sprostá hovádka už&nbsp;to&nbsp;pomyšlení mě&nbsp;děsí líbám vám nohy seňorito na&nbsp;tom něco je&nbsp;však taky u&nbsp;nás líbal dveře do&nbsp;předsíně ano takový pomatenec kromě mě&nbsp;nikdo jeho potrhlé nápady nechápe vždyť jsem žena která snad aby vypadala mladě touží dát se&nbsp;20krát za&nbsp;den obejmout ať&nbsp;už&nbsp;od&nbsp;kohokoli jen když se&nbsp;zamiluje do&nbsp;ní&nbsp;a&nbsp;ona do&nbsp;něho když ten po&nbsp;kom touží není po&nbsp;ruce Panebože kolikrát jsem se&nbsp;za&nbsp;tmavé noci odhodlávala obejít nábřeží kde mě&nbsp;nikdo nezná a&nbsp;splašit nějakého zrovna přistálého námořníka který do&nbsp;toho bude celý žhavý a&nbsp;houby se&nbsp;bude starat čí&nbsp;jsem jen aby si&nbsp;to&nbsp;honem někde v&nbsp;průjezdu odbyl nebo zas nějakého divošského cikána u&nbsp;Rathfarnhamu se&nbsp;utábořili poblíž Bloomfieldovy prádelny aby se&nbsp;jim líp kradlo chytla jsem se&nbsp;na&nbsp;nápis vzorná prádelna a&nbsp;párkrát jsem si&nbsp;tam něco poslala pokaždé mi&nbsp;vrátili nějaký starý krám staré punčochy ten šibal s&nbsp;roztomilýma očima co&nbsp;si&nbsp;loupal prut mě&nbsp;potmě přepadne a&nbsp;beze slova mě&nbsp;u&nbsp;zdi orajtuje nebo nějaký vrah ten či&nbsp;onen i&nbsp;oni to&nbsp;dělají to&nbsp;ocylindrované panstvo nějaký královský rada bydlí někde v&nbsp;těch končinách vyšel z&nbsp;Hardwicke Lane protože ten večer vyhrál na&nbsp;boxerském zápase jen kvůli mně to&nbsp;se&nbsp;ví&nbsp;nás vyčastoval rybami podle kamaší a&nbsp;chůze jsem ho&nbsp;hned poznala za&nbsp;chvilku jen se&nbsp;ohlédnu a&nbsp;ona po&nbsp;něm odtamtud vyšla nějaká sprostá běhna on&nbsp;si&nbsp;jde potom domů za&nbsp;ženou jenže ti&nbsp;námořníci jsou myslím zpoloviny prolezlí chorobami Ach propánakrále hni tou kostrou odsud jen si&nbsp;ho&nbsp;poslechni větříky jež vzdechy moje k&nbsp;tobě přivanou jen ať&nbsp;spí a&nbsp;vzdychá slavný Osnovate Don Poldo de&nbsp;la&nbsp;Flora kdyby tak věděl jak mi&nbsp;ráno v&nbsp;kartách vyšel měl by&nbsp;proč vzdychat nad brunetem v&nbsp;úzkých mezi 2 sedmičkami dokonce zabásnutým bůhví co&nbsp;zas tropí o&nbsp;čem nevím a&nbsp;já&nbsp;se&nbsp;mám trmácet do&nbsp;kuchyně a&nbsp;chystat velkomožnému pánovi snídani on&nbsp;si&nbsp;zatím poleží zachumlaný jak mumie to&nbsp;tak lítat jak hadr na&nbsp;holi máš mě&nbsp;vidět prokaž jim ohledy a&nbsp;hned jsou na&nbsp;tebe jak rasi ať&nbsp;si&nbsp;říká kdo chce co&nbsp;chce líp by&nbsp;bylo světu kdyby mu&nbsp;vládly ženy ty&nbsp;by&nbsp;se&nbsp;nepobíjely a&nbsp;nevraždily kdopak kdy viděl aby se&nbsp;ženy válely po&nbsp;zemi ožralé jako muži nebo prohrávaly poslední groš v&nbsp;kartách nebo utrácely za&nbsp;koníčky vždyť žena ať&nbsp;dělá co&nbsp;chce ví&nbsp;kdy má&nbsp;přestat oni by&nbsp;přece bez nás nebyli na&nbsp;světě co&nbsp;je&nbsp;to&nbsp;být žena a&nbsp;matka vůbec nevědí jak by&nbsp;taky mohli co&nbsp;by&nbsp;si&nbsp;počali kdyby neměli matku která se&nbsp;o&nbsp;ně&nbsp;stará tu&nbsp;já&nbsp;jsem vůbec neměla nejspíš proto on&nbsp;teď po&nbsp;nocích hýří knih a&nbsp;studií si&nbsp;nehledí a&nbsp;doma nebydlí asi kvůli neustálým výstupům trapná věc mít skvělého syna a&nbsp;vůbec si&nbsp;toho nevážit já&nbsp;nemám žádného to&nbsp;se&nbsp;na&nbsp;něho nevzmohl já&nbsp;za&nbsp;to&nbsp;nemohla udělali jsme to&nbsp;jak jsem pozorovala ty&nbsp;dva psy jak se&nbsp;na&nbsp;liduprázdné ulici odzadu derou na&nbsp;fenu celá zkrušená jsem z&nbsp;toho byla snad jsem ho&nbsp;neměla pochovávat v&nbsp;tom bílém vlněném živůtku co&nbsp;jsem s&nbsp;pláčem pletla spíš ho&nbsp;dát nějakému chudému děcku věděla jsem že&nbsp;už&nbsp;další mít nebudu poprvé k&nbsp;nám přišla smrt nikdy to&nbsp;už&nbsp;s&nbsp;námi nebylo takové jako dřív Ach už&nbsp;se&nbsp;nad tím nebudu rozesmutňovat pročpak tu&nbsp;nechtěl přenocovat pořád jsem měla dojem že&nbsp;si&nbsp;přivedl někoho cizího to&nbsp;raděj bloumá po&nbsp;městě stýká se&nbsp;s&nbsp;bůhvíjakými bludičkami a&nbsp;kapsáři být živa chuděra matka by&nbsp;mu&nbsp;to&nbsp;neschvalovala a&nbsp;nadobro si&nbsp;ničí život ale hodina je&nbsp;to&nbsp;rozkošná taková tichá návrat domů z&nbsp;tanečních jsem mívala moc ráda ten noční vzduch oni mají známé s&nbsp;těmi si&nbsp;popovídají my&nbsp;žádné nemáme buď zatouží po&nbsp;něčem co&nbsp;nedostane nebo se&nbsp;zas vyskytne ženská která člověka klidně probodne nožem to&nbsp;se&nbsp;mi&nbsp;na&nbsp;ženách protiví není divu že&nbsp;s&nbsp;námi tak zacházejí jsou strašné čubky to&nbsp;z&nbsp;těch trampot jsme asi tak kousavé já&nbsp;taková nejsem klidně se&nbsp;mohl tamhle v&nbsp;druhém, pokoji vyspat na&nbsp;pohovce nejspíš se&nbsp;chlapecky ostýchal ještě mu&nbsp;není dvacet že&nbsp;jsem hned vedle slyšel by&nbsp;mě&nbsp;na&nbsp;nočníku arrah to&nbsp;je&nbsp;toho Dedalus tak nevím nějaké gibraltarské jméno Delapaz Delagracía jména tam měli čerchmantsky divná otec Rosales y&nbsp;Reilly ze&nbsp;Santa Maria co&nbsp;mi&nbsp;dal růženec Rosales y&nbsp;Reilly v&nbsp;Calle las Siete Revueltas a&nbsp;Pisimbo a&nbsp;paní Opissová v&nbsp;Government Street Ach to&nbsp;je&nbsp;mi&nbsp;jméno mít je&nbsp;tak se&nbsp;jdu rovnou utopit Ach jé&nbsp;a&nbsp;ty&nbsp;uličky Rajská rampa a&nbsp;Kateřinská rampa a&nbsp;Rodgersova rampa a&nbsp;Grutchettsova rampa a&nbsp;schody v&nbsp;čertově průlomu inu mohu já&nbsp;za&nbsp;to&nbsp;že&nbsp;jsem třeštidlo a&nbsp;to&nbsp;tak trochu jsem Bůh je&nbsp;mi&nbsp;svědkem proti tehdy se&nbsp;necítím ani o&nbsp;den starší jestlipak ještě svedu něco španělsky como esta usted muy bien gracias y&nbsp;usted<a href="./resources/undefined">[332]</a> vida ještě jsem to&nbsp;nezapomněla jak jsem myslela holt mluvnice podstatné jméno je&nbsp;název osoby nebo místa nebo věci škoda nikdy jsem se&nbsp;nepustila do&nbsp;toho románu co&nbsp;mi&nbsp;půjčila nevrlá paní Rubiová od&nbsp;Valery otazníky tam byly z&nbsp;obou stran vzhůru nohama věděla jsem že&nbsp;stejně odtamtud odejdem já&nbsp;mu&nbsp;to&nbsp;povím španělsky on&nbsp;mi&nbsp;to&nbsp;zas poví italsky uvidí že&nbsp;nejsem tak zaostalá škoda že&nbsp;tady nezůstal byl asi chudáček k&nbsp;smrti utrmácený a&nbsp;tuze potřeboval pořádně se&nbsp;vyspat do&nbsp;postele bych mu&nbsp;snídani přinesla s&nbsp;menší topinkou na&nbsp;noži ne&nbsp;kdepak z&nbsp;toho bývá smůla a&nbsp;kdyby ta&nbsp;bába zas roznášela řeřichu a&nbsp;něco hezkého a&nbsp;chutného v&nbsp;kuchyni je&nbsp;pár oliv ty&nbsp;mu&nbsp;možná přijdou k&nbsp;chuti ani podívat jsem se&nbsp;na&nbsp;ně&nbsp;v&nbsp;Abrines nemohla zahraju si&nbsp;na&nbsp;criadu<a href="./resources/undefined">[333]</a> pokoj vypadá slušně co&nbsp;jsem v&nbsp;něm všechno přestavěla vida pořád mi&nbsp;něco říkalo sama se&nbsp;mu&nbsp;musím představit okem mě&nbsp;jakživ nespatřil bude to&nbsp;legrace já&nbsp;jsem jeho žena nebo před ním jak v&nbsp;rozespalosti nebude vědět kde je&nbsp;budu dělat že&nbsp;jsem ve&nbsp;Španělsku dos huevos estrellados seňor<a href="./resources/undefined">[334]</a> božínku co&nbsp;za&nbsp;potrhlosti se&nbsp;mi&nbsp;někdy rojí v&nbsp;hlavě velká legrace by&nbsp;to&nbsp;byla kdyby tak u&nbsp;nás bydlel proč ne&nbsp;pokoj nahoře je&nbsp;prázdný a&nbsp;v&nbsp;zadním pokoji je&nbsp;Millyino lůžko u&nbsp;stolu co&nbsp;tam je&nbsp;si&nbsp;při tom svém čmarykování může studovat a&nbsp;psát a&nbsp;zrána v&nbsp;posteli podle libosti číst jako já&nbsp;když chystá snídani pro 1 může ji&nbsp;chystat pro 2 na&nbsp;ulici mu&nbsp;podnájemníka shánět nebudu kdepak jen protože si&nbsp;najme takovou haluznu s&nbsp;inteligentním vzdělaným člověkem si&nbsp;ráda popovídám opatřím si&nbsp;pěkné červené trepky jaké prodávají ti&nbsp;Turci s&nbsp;fezem nebo žluté a&nbsp;pěkný poloprůsvitný župánek dávno po&nbsp;něm toužím nebo takový nějaký ranní kabátek s&nbsp;broskvovými květy jaký kdysi prodávali u&nbsp;Walpola za&nbsp;pouhých 8 a&nbsp;půl nebo 18 a&nbsp;půl šilinku nebo mu&nbsp;to&nbsp;jednou udělám kvůli a&nbsp;ráno vstanu té&nbsp;Cohenovy staré postele mám po&nbsp;krk třeba si&nbsp;zajdu na&nbsp;trh prohlídnout zeleninu a&nbsp;kapustu a&nbsp;rajčata a&nbsp;mrkev a&nbsp;všelijaké nádherné ovoce dovážené ve&nbsp;vší kráse a&nbsp;svěžesti kdoví kterého prvního mužského potkám oni prý na&nbsp;to&nbsp;zrána číhají říkávala Dillonovic máma jojo a&nbsp;taky navečer tak ona chodila na&nbsp;mši chtěla bych velikánskou šťavnatou hrušku co&nbsp;se&nbsp;v&nbsp;ústech rozplyne jako když jsem mívala zvláštní chutě potom mu&nbsp;prsknu vajíčka a&nbsp;čaj v&nbsp;dvojuchém šálku co&nbsp;mu&nbsp;dala snad aby měl hubu ještě větší mou smetánku by&nbsp;taky rád už&nbsp;vím co&nbsp;udělám rozjařeně se&nbsp;budu procházet přitom prozpěvovat sem tam nějaký úryvek potom mi&nbsp;fa&nbsp;pietà Masetto potom se&nbsp;začnu strojit k&nbsp;odchodu presto non son più forte<a href="./resources/undefined">[335]</a> navléknu si&nbsp;nejlepší košili a&nbsp;kalhotky ať&nbsp;se&nbsp;na&nbsp;mně očima napase až&nbsp;se&nbsp;mu&nbsp;postaví do&nbsp;haptáku a&nbsp;dám mu&nbsp;na&nbsp;vědomí jestli mu&nbsp;šlo o&nbsp;to&nbsp;aby měl ženu opiglovanou tak ji&nbsp;má&nbsp;a&nbsp;mordyjánsky opiglovanou až&nbsp;skoro do&nbsp;chřtánu ne&nbsp;od&nbsp;něho 5krát nebo 6krát po&nbsp;sobě tamhle je&nbsp;šmouha od&nbsp;jeho chámu na&nbsp;čistém prostěradle zažehlit ji&nbsp;mě&nbsp;ani nenapadne to&nbsp;by&nbsp;mu&nbsp;mělo stačit jestli mi&nbsp;nevěříš sáhni mi&nbsp;na&nbsp;život jestli mi&nbsp;ho&nbsp;nepostaví a&nbsp;sama si&nbsp;ho&nbsp;tam nevrazím mám sto chutí podrobně mu&nbsp;to&nbsp;vylíčit a&nbsp;přede mnou mu&nbsp;ho&nbsp;nechat udělat dobře mu&nbsp;tak on&nbsp;za&nbsp;to&nbsp;může že&nbsp;jsem cizoložnice jak říkal na&nbsp;galérii ten trouba Ach to&nbsp;je&nbsp;toho jestli je&nbsp;to&nbsp;jediná špatnost jakou v&nbsp;tomto slzavém údolí pášu bůhví nestojí to&nbsp;za&nbsp;řeč dělá to&nbsp;jedna jako druhá jenže se&nbsp;s&nbsp;tím snad tají snad jen proto je&nbsp;tady žena jinak by&nbsp;nás On&nbsp;takové nestvořil tak vábné pro muže jestli mi&nbsp;tedy bude chtít políbit zadnici spustím kalhotky a&nbsp;v&nbsp;životní velikosti mu&nbsp;ji&nbsp;do&nbsp;ksichtu roztáhnu až&nbsp;mi&nbsp;strčí jazyk do&nbsp;díry kam až&nbsp;stačí do&nbsp;samého tělíčka a&nbsp;potom mu&nbsp;řeknu že&nbsp;bych potřebovala 1 libru možná 30 šilinků řeknu mu&nbsp;že&nbsp;bych si&nbsp;chtěla koupit prádlo jestli mi&nbsp;je&nbsp;dá&nbsp;o&nbsp;moc nepřijde nechci z&nbsp;něho vyždímat co&nbsp;se&nbsp;dá&nbsp;jako to&nbsp;dělají druhé kolikrát jsem si&nbsp;mohla vyplnit několikaliberní šek a&nbsp;podepsat ho&nbsp;za&nbsp;něho párkrát si&nbsp;ho&nbsp;zapomněl zamknout stejně to&nbsp;sám neutratí nechám ho&nbsp;to&nbsp;udělat odzadu jen když mi&nbsp;lepší kalhotky neumaže Ach snad se&nbsp;nedá nic dělat budu se&nbsp;tvářit lhostejně na&nbsp;pár věcí se&nbsp;ho&nbsp;zeptám podle odpovědi poznám co&nbsp;s&nbsp;ním je&nbsp;on&nbsp;nic neutají znám ho&nbsp;skrz naskrz sevřu pevně zadek a&nbsp;utrousím pár oplzlostí třeba hovno v&nbsp;laterně nebo vyliž mi&nbsp;prdel nebo co&nbsp;potrhlého mě&nbsp;zrovna napadne a&nbsp;potom na&nbsp;to&nbsp;zavedu řeč že&nbsp;ano Ach počkej pacholíčku hned to&nbsp;bude budu přitom veselá a&nbsp;vlídná Ach vždyť já&nbsp;jsem zapomněla na&nbsp;to&nbsp;krvavé svinstvo fuj člověk neví jestli se&nbsp;má&nbsp;smát nebo brečet nad tím povidlovým a&nbsp;jablečným potvorstvem ba&nbsp;ne&nbsp;nechám si&nbsp;na&nbsp;sobě staré věci tím líp bude to&nbsp;pikantnější sakra ani nebude vědět jestli to&nbsp;tam udělal nebo neudělal každý starý cár je&nbsp;pro tebe dobrý potom si&nbsp;ho&nbsp;bez dlouhých cavyků utřu ten jeho výpustek a&nbsp;odejdu z&nbsp;domu ať&nbsp;čučí na&nbsp;strop kampak zmizela a&nbsp;touží po&nbsp;mně jedině takhle čtvrt na&nbsp;kolik taková zásvětní hodina v&nbsp;Číně zrovna vstávají a&nbsp;češou si&nbsp;copánek no&nbsp;a&nbsp;zakrátko zazvoní na&nbsp;jitřní jeptišky nikdo jim nechodí rušit spánek leda sem tam nějaký kněz na&nbsp;noční pobožnost budík od&nbsp;vedle se&nbsp;za&nbsp;kuropění rozřinčí div se&nbsp;nezblázní jestlipak si&nbsp;zdřímnu 1 2 3 4 5 co&nbsp;to&nbsp;zas vymyslili za&nbsp;hvězdicové květy mnohem hezčí byla ta&nbsp;tapeta v&nbsp;Lombard Street trochu se&nbsp;tamtomu podobala ta&nbsp;zástěra co&nbsp;mi&nbsp;dal jenže jenže jsem ji&nbsp;měla na&nbsp;sobě celkem dvakrát raděj tu&nbsp;lampu stáhnu a&nbsp;zkusím to&nbsp;znova abych brzo vstala a&nbsp;zašla do&nbsp;Lambert Street tam vedle Findlatera a&nbsp;dala si&nbsp;od&nbsp;nich poslat květiny a&nbsp;rozestavit je&nbsp;po&nbsp;domě kdyby ho&nbsp;k&nbsp;nám zítra přivedl vlastně dnes ba&nbsp;ne&nbsp;pátek je&nbsp;nešťastný den nejprve se&nbsp;musí trochu poklidit prach se&nbsp;mi&nbsp;tu&nbsp;usazuje i&nbsp;ve&nbsp;spaní potom si&nbsp;zamuzicírujeme a&nbsp;zakouříme já&nbsp;ho&nbsp;budu nejprve doprovázet klávesy na&nbsp;klavíru musím vyčistit mlíkem copak si&nbsp;vezmu na&nbsp;sebe mám si&nbsp;vzít tu&nbsp;bílou růži nebo ty&nbsp;kouzelné zákusky od&nbsp;Liptona moc ráda mám vůni luxusního krámu libra 7 a&nbsp;půl penny nebo ty&nbsp;drahé třešňové s&nbsp;růžovou polevou libra 11 penny pár liber to&nbsp;se&nbsp;ví&nbsp;doprostřed stolu pak nějaký pěkný květináč lacino se&nbsp;počkat kde jsem ho&nbsp;to&nbsp;onehdy zahlídla květiny mám tak ráda nejraděj bych kdyby celý dům překypoval růžemi Pane na&nbsp;nebi není nad přírodu pusté hory potom moře a&nbsp;šumot vln potom luzná krajina s&nbsp;ovesnými a&nbsp;pšeničnými lány a&nbsp;vším možným a&nbsp;pěkný dobytek co&nbsp;tam bloumá hned člověku srdce okřeje při pohledu na&nbsp;řeky a&nbsp;jezera a&nbsp;květiny všech tvarů a&nbsp;vůní a&nbsp;barev i&nbsp;z&nbsp;příkopů pučí petrklíče a&nbsp;fialky to&nbsp;je&nbsp;příroda jsou takoví co&nbsp;říkají Bůh není zlámanou grešli bych za&nbsp;jejich učenost nedala pročpak sami něco nestvoří kolikrát jsem se&nbsp;ho&nbsp;ptala ti&nbsp;ateisti či&nbsp;jak si&nbsp;říkají proč si&nbsp;napřed špínu nevydrbou když pak mají smrt na&nbsp;jazyku skučí po&nbsp;knězi proč no&nbsp;protože mají špatné svědomí a&nbsp;bojí se&nbsp;pekla ano já&nbsp;je&nbsp;znám kterápak bytost byla ve&nbsp;vesmíru první než ještě vůbec někdo byl která ha&nbsp;to&nbsp;nevědí jen ať&nbsp;zkusí zabránit slunci aby zítra nevyšlo pro tebe svítí slunce řekl mi&nbsp;tenkrát jak jsme spolu leželi mezi rododendrony na&nbsp;howthské výspě měl na&nbsp;sobě oblek z&nbsp;šedého tvídu a&nbsp;na&nbsp;hlavě slamák tenkrát jsem ho&nbsp;k&nbsp;tomu pohnula že&nbsp;mi&nbsp;řekl o&nbsp;ruku kousek makového koláče jsem mu&nbsp;z&nbsp;úst podala byl přestupný rok jako teď ano před 16 lety božínku byla jsem jak bez dechu po&nbsp;té&nbsp;dlouhé puse ano jsem prý horská květina ano květiny jsme celým svým ženským tělem jakživ neřekl nic pravdivějšího a&nbsp;pro tebe dnes svítí slunce ano tím se&nbsp;mi&nbsp;zalíbil poznala jsem že&nbsp;chápe nebo cítí co&nbsp;je&nbsp;to&nbsp;žena a&nbsp;věděla že&nbsp;si&nbsp;s&nbsp;ním vždycky poradím a&nbsp;tak jsem mu&nbsp;poskytla tolik slasti kolik jsem mohla až&nbsp;jsem ho&nbsp;dostala k&nbsp;tomu že&nbsp;mě&nbsp;požádal ať&nbsp;řeknu ano napřed jsem neodpovídala jenom po&nbsp;moři a&nbsp;obloze jsem se&nbsp;rozhlížela a&nbsp;myslela na&nbsp;všelico o&nbsp;čem nic neví na&nbsp;Mulveyho a&nbsp;pana Stanhopa a&nbsp;Hester a&nbsp;tátu a&nbsp;starého kapitána Grovese a&nbsp;na&nbsp;matrózy jak hrají všecko letí co&nbsp;peří má&nbsp;a&nbsp;skok přes hřbet a&nbsp;mytí nádobí jak tomu říkali tam na&nbsp;přístavní hrázi a&nbsp;na&nbsp;strážného před guvernérským domem s&nbsp;tím cancourem ovinutým kolem bílé přílby chudák napolo upečený a&nbsp;na&nbsp;španělská děvčata v&nbsp;šálách a&nbsp;s&nbsp;vysokými hřebeny a&nbsp;na&nbsp;ranní dryáčnictví Řeků a&nbsp;židů a&nbsp;Arabů a&nbsp;verbeže ze&nbsp;všech koutů Evropy a&nbsp;na&nbsp;Duke Street a&nbsp;na&nbsp;trh s&nbsp;drůbeží jak to&nbsp;kvokalo a&nbsp;kdákalo před Larbym Sharonem a&nbsp;na&nbsp;ubohé oslíky jak v&nbsp;rozespalosti škobrtali a&nbsp;na&nbsp;záhadné chlapy zahalené do&nbsp;plášťů co&nbsp;tam na&nbsp;schodech spějí a&nbsp;na&nbsp;velikánská kola býčích kar a&nbsp;na&nbsp;starý tisíciletý hrad a&nbsp;na&nbsp;švarné Maury v&nbsp;bílém a&nbsp;v&nbsp;turbanu jako králi jak zvou člověka do&nbsp;krámku na&nbsp;posezení a&nbsp;na&nbsp;Rondu se&nbsp;starými okny posad<a href="./resources/undefined">[336]</a> mříž zakrývala třpytný zrak jen železo líbal milenec a&nbsp;na&nbsp;pootevřené noční vinárny a&nbsp;kastaněty a&nbsp;na&nbsp;ten večer jak jsme v&nbsp;Algecirasu zmeškali parník hlídač si&nbsp;klidně chodil se&nbsp;svítilnou Ach a&nbsp;na&nbsp;moře občas ohnivě karmínové a&nbsp;na&nbsp;nádherné západy slunce a&nbsp;na&nbsp;roztodivné uličky a&nbsp;růžové a&nbsp;modré a&nbsp;žluté domy a&nbsp;na&nbsp;růžové sady a&nbsp;jasmín a&nbsp;fuchsie a&nbsp;kaktusy a&nbsp;na&nbsp;Gibraltar mých dívčích let kde jsem byla horská květina ano do&nbsp;vlasů jsem si&nbsp;zastrkovala růži jako andaluzská děvčata mám nosit červenou ano a&nbsp;na&nbsp;to&nbsp;jak mě&nbsp;pod maurskou hradbou políbil a&nbsp;já&nbsp;jsem si&nbsp;řekla ten nebo ten co&nbsp;na&nbsp;tom potom jsem ho&nbsp;očima požádala ať&nbsp;mě&nbsp;znovu požádá ano a&nbsp;on&nbsp;mě&nbsp;potom požádal ať&nbsp;ano řeknu ano má&nbsp;horská květino a&nbsp;nejprve jsem ho&nbsp;pažema objala a&nbsp;stáhla k&nbsp;sobě až&nbsp;ucítil má&nbsp;navoněná ňadra ano a&nbsp;srdce mu&nbsp;bušilo jak divé a&nbsp;ano řekla jsem ano chci Ano.</span></p>
          <p class="chunk" data-nb-ref-number="1055" data-nb-words="6" data-nb-chars="33"><span class="idea" data-nb-ref-number="1098" id="idea1098" data-nb-words="6" data-nb-chars="33"><em>Terst – Curych – Paříž, 1914–1921</em></span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./odysseus_011.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>